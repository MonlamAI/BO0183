༄༅། །སློབ་གསོ་གླེང་བ།
(རྒྱ་གར)རྗེ་ཀིར་ཤུ་ན་མུར་ཏིས་མཛད།


ལེའུ་དང་པོ། སློབ་གསོ་གླེང་བ།

ཁྱེད་ཀྱིས་ཤེས་གསལ་ལྟར། ཁྱེད་རང་ངས་མཐོང་མྱོང་བའི་ཆེས་
མཛེས་སྡུག་ལྡན་པའི་གྲོང་གསེབ་ཅིག་ཏུ་འཚོ་ཞིང་གནས་པ་ཤེས་
ཡོད། དེ་རུ་ཐུན་མིན་གྱི་ཁོར་ཡུག་ཅིག་ཡོད་ལ། དམིགས་བསལ་
ཞོགས་པ་སྔ་བོ་དང་དགོང་མོར་གྲོང་གསེབ་འདི་ལྷིང་འཇགས་ཀྱིས་
ཡོངས་སུ་ཁེངས་ཤིང་བཏུམས་འདུག་པར་དོ་སྣང་བྱུང་སོང་ངམ།
མཐའ་སྐོར་གྱི་ཁོར་ཡུག་འདིར། ད་དུང་ཡང་མིས་གཏོར་བཤིག་མ་
བཏང་བའི་འཛམ་གླིང་སྟེང་གི་གནའ་དུས་ཀྱི་རི་བོ་ཆུང་ངུ་དག་ཡོད་
པར་ང་ལ་ཡིད་ཆེས་ཡོད། གྲོང་ཁྱེར་དང་ས་ཁུལ་གཞན་གང་དུ་ཕྱིན་
ཀྱང་། མིས་སྡོད་ཁང་བཟོ་བར་ཤིང་ནགས་གཅོད་འབྲེག་དང་རང་བྱུང་
ཁམས་ལ་གཏོར་བཤིག་གཏོང་བཞིན་ཡོད་ཅིང་། བཟོ་གྲྭ་དང་རླངས་
འཁོར་ཀྱིས་མཁའ་རླུང་བཙོག་པོར་བསྒྱུར།ད་དུང་སྒལ་རུས་ཅན་
གྱི་སྟག་ཁ་ཤས་ལྷག་ཡོད་ཀྱང་མིས་སྲོག་ཆགས་རིགས་རྩ་མེད་བཟོ་
བཞིན་ཡོད། མིས་ཡོད་ཚད་རྩ་མེད་བཟོ་བཞིན་ཡོད། རྒྱུ་མཚན་ནི།
འགྲོ་བ་མིའི་རིགས་ཀྱི་གྲངས་འབོར་ཉིན་རེ་བཞིན་འཕེལ་བ་དང་ལྷན་
དུ་ཁོང་ཚོར་འཚོ་སྡོད་ཀྱི་ས་ཆ་སྔར་ལས་རྒྱ་ཆེ་བ་དགོས། རིམ་གྱིས་
མིས་གཏོར་བཤིག་དེ་འཛམ་གླིང་གང་སར་ཁྱབ་བཞིན་ཡོད། མི་ཞིག་
གྲོང་གསེབ་འདི་ལྟ་བུར་འོང་དུས། ཡུལ་དེར་མི་གྲངས་ཉུང་ངུ་འཚོ་
སྡོད་བྱེད་བཞིན་ཡོད་ལ། རང་བྱུང་ཁམས་ཀྱང་གཏོར་བཤིག་བཏང་
མེད་པར་མ་ཟད། ད་དུང་ལྷིང་འཇགས། ཁུ་སིམ་པོ། མཛེས་སྡུག་
བཅས་ཀྱིས་སུ་ཡང་ངོ་མ་ཧང་སང་དུ་འཇུག་ངེས། དུས་ཚོད་རེ་རེར་
མི་སུ་ཞིག་འདིར་འོང་ཚེ། ཁོས་ཁྱད་མཚར་བའི་ས་ཆ་འདི་འདྲ་ཞིག་
ཚོར་ངེས་ལ། འོན་ཀྱང་གཅིག་བྱས་ན། ཁྱེད་རང་ཡང་དེར་སྡོད་མྱོང་
བ་ཞིག་ཡིན་ངེས། ཁྱེད་ཀྱིས་རི་བོ་ཆུང་ངུ་དེར་དེ་ཙམ་བལྟས་མེད་ལ།
ད་དུང་འདབ་ཆགས་ཀྱི་སྐད་ཅོར་དང་། ལོ་མའི་གསེབ་ནས་ལྡང་བའི་
རླུང་བུར་རྣ་བ་དེ་ཙམ་བླགས་མེད་པར་སྣང་། དེ་ལྟར་བྱས་ན། ཁྱེད་
རང་རིམ་གྱིས་བཏང་སྙོམས་ཀྱི་གནས་སུ་ལྷུང་ངེས།
སློབ་གསོ་ནི་དངོས་བྱུང་གི་གནས་ཚུལ་ཁ་ཤས་བློར་འཛིན་རྒྱུ
དང་སློབ་དེབ་ཁོ་ན་ལས་སྦྱོང་རྒྱུ་ཞིག་མ་ཡིན་པར། སློབ་དེབ་ལས་
བཤད་པ་དག་བདེན་རྫུན་གང་ཡིན་ཡང་། སློབ་དེབ་ལས་ཅི་ཞིག་
བསྟན་འདུག་པ་དག་ཇི་ལྟར་ཐོས་བསམ་བྱེད་རྒྱུ་དེར་ཡང་སློབ་སྦྱོང་
བྱེད་དགོས། དེ་དག་ཚང་མ་ནི་སློབ་སྦྱོང་གི་ཆ་ཤས་ཤིག་རེད།
སློབ་གསོ་ནི་ཡིག་རྒྱུགས་ཏག་ཏག་འཕྲོད་ཙམ་དང་། ལག་འཁྱེར་
དང་བྱ་བ་ཐོབ་རྒྱུ། གཉེན་སྒྲིག་བྱས་ཏེ་ཁྱིམ་གཞི་སྐྱོང་རྒྱུ་ཙམ་མིན་
པར། འདབ་ཆགས་ཀྱི་སྐད་ཅོར་ལ་ཉན་ཐུབ་པ་དང་། མཁའ་དབྱིངས་
རི་སུ་བལྟ་ཐུབ་པ། ཁྱད་དུ་འཕགས་པའི་ལྗོན་ཤིང་གི་མཛེས་སྡུག་དང་།
ཚོགས་ཀྱི་བཀོད་པ་མཐོང་ཐུབ་པ། དེ་དག་སེམས་ཀྱིས་ཚོར་ཐུབ་ན་
དོན་དངོས་སུ་དེ་དག་དང་ལྷན་དུ་འཕྲད་ཐུབ། ཁྱེད་རང་ལོ་ཚད་མཐོ་
རུ་ཕྱིན་ན། ཉན་པ་དང་ལྟ་བའི་ཚོར་བ་དེ་ཡང་སྟབས་མི་ལེགས་པར་
ཡལ་འགྲོ་ངེས། རྒྱུ་མཚན་ནི། ཁྱེད་ལ་སེམས་ཁྲལ་མང་ཞིང་རྒྱུ་ནོར་
མང་པོ་དོན་དུ་གཉེར་འདོད། ལྷག་པར་རླངས་འཁོར་རྫིག་པོ་ཞིག་དང་
ཕྲུ་གུ་མང་པོ་དང་ཡང་ན་ཉུང་ངུ་ཞིག་འདོད།
ཁྱེད་རང་འགྲན་སེམས་ཆེ་ལ་འདོད་ཞེན་ལྡན་པ། ད་དུང་འདོད་
རྔམ་དང་ཕྲག་དོག་ཅན་དུ་འགྱུར་ཞིང་། ཁྱེད་ཀྱིས་ས་གཞིའི་མཛེས་
སྡུག་ལ་དུང་བའི་འདུན་པའང་བརླག་ངེས། ཁྱེད་ཀྱིས་འཛམ་གླིང་
སྟེང་ཅི་ཞིག་འབྱུང་བཞིན་པ་ཤེས་ཡོད་དམ། འཛམ་གླིང་དུ་རྒྱལ་ཁབ
བར་ཁ་གཏད་ཀྱི་དབྱེ་འབྱེད་དང་། གྱེན་ལོག་དང་དམག་འཁྲུག་ཡོད་
ལ༑ རྒྱལ་ཁབ་འདིའི་ནང་དུའང་དབྱེ་འབྱེད་དང་ཕྱོགས་ཞེན། རྦད་དེ་
ཡ་ང་སྙིང་རྗེ་མེད་པ། ཉམ་ཐག དབུལ་ཕོངས་བཅས་དེ་ལས་མང་བའི་
མི་སྐྱེ་བར་འགྱུར་ངེས་སོ། ། མིའི་རིགས་ཀྱིས་རང་ཉིད་ལ་བདེ་འཇགས་
ལེགས་པོ་ཞིག་ཡོད་ཚེ་གཞན་དག་ལ་ཅི་ཞིག་འབྱུང་བར་དོ་སྣང་མི་
བྱེད། ཁྱེད་རང་སློབ་སྦྱོང་ཅན་ཞིག་ཡིན་པས་འདི་དག་ལ་ཆ་ཤས་ལེན་
དགོས། ཁྱེད་ཀྱིས་འཛམ་གླིང་འདི་སྨྱོན་པ་ཡིན་པ་ཤེས་ཡོད་དམ། འདི་
དག་ཚང་མ་ནི་སྨྱོན་པ་སྟེ།ཕན་ཚུན་ལ་འཁྲུག་འཛིང་། ཁ་རྩོད། བཙན་
གནོན་དང་བརྙད་རྐོ་རེས་བྱེད། ཁྱེད་རང་ཡང་འཁྲབ་ཚན་འདིའི་ནང་
དུ་འཚར་ལོངས་འབྱུང་ངེས་པ་མ་རེད་དམ། ཁྱེད་ལ་འདོད་པ་ཡོད་
མེད་མ་བལྟོས་པར་སྨྱོན་པའི་སྒྲོམ་གཞིར་གྲགས་པའི་སྤྱི་ཚོགས་
འདིའི་ནང་དུ་ཞུགས་པ་དེ། ཁྱེད་ལ་མཚོན་ན་སློབ་སྦྱོང་གི་དོན་སྙིང་
དེ་རེད་དམ། འཛམ་གླིང་སྤྱི་ཡོངས་སུ་ཆོས་ལུགས་ལ་ཅི་ཞིག་འབྱུང་
བཞིན་པ་ཤེས་ཡོད་དམ། ཆོས་ལུགས་ཀྱི་ནང་དུའང་མིའི་རིགས་ལ་
དབྱེ་འབྱེད་བྱེད་བཞིན་ཡོད་ལ། གང་ཟག་ཆེ་གེ་མོ་སུས་ཀྱང་བྱ་དངོས་
གང་ལའང་ཡིད་ཆེས་བརྟན་པོ་བྱེད་མི་ནུས། མིའི་རིགས་ལ་ཡིད་ཆེས་
མེད་ཅིང་ཆོས་ལུགས་ནི་དྲིལ་བསྒྲགས་ཆེན་པོའི་མཇུག་འབྲས་འབའ་
ཞིག་རེད།
ཁྱེད་རང་ལོ་ན་གཞོན་ལ། སེམས་ཁམས་གཙང་ཞིང་སྐྱོན་གྱིས་མ་
གོས་པའི་དུས་ནས་བཟུང་། ཁྱེད་ཀྱིས་འཇིག་རྟེན་གྱི་མཛེས་སྡུག་ཡོད་
ཚད་ལ་བལྟས་མྱོང་ངམ། ད་དུང་། བྱམས་བརྩེའི་ནུས་པ་མངའ་མྱོང་
ངམ། ཁྱེད་ཀྱིས་དེ་དག་སེམས་སུ་ཉར་ཡོད་དམ།
ཁྱེད་རང་འཚར་ལོངས་བྱུང་བར་བརྟེན་གལ་སྲིད་དེ་ལྟར་བྱེད་མི་
ཐུབ་ན། ཁྱེད་རང་གཏན་ཁེལ་རང་བཞིན་ཅན་ཞིག་རེད་སྙམ། རྒྱུ་
མཚན། དེ་ནི་འཚོ་བ་རོལ་སྟངས་སྟབས་བདེ་ཤོས་དེ་རེད། ཁྱེད་རང་
འཚར་ལོངས་བྱུང་བ་དང་བསྟུན་ནས། ཁྱེད་ཚོ་འགའ་ཤས་ཀྱིས་གྱེན་
ལོག་བྱེད་མོད། འོན་ཀྱང་། གྱེན་ལོག་དེས་ཀྱང་དཀའ་ངལ་ལ་གསལ་
འདེབས་མི་བྱེད། ཁྱེད་ཚོ་འགའ་ཤས་ཀྱིས་སྤྱི་ཚོགས་ལས་རྒྱང་དུ་བྱོལ་
བར་བརྩོན་ངེས་ཀྱང་བྲོས་བྱོལ་དེ་ལ་དོན་སྙིང་ཅི་ཡང་མེད། ཁྱེད་ཀྱིས་
ངེས་པར་དུ་སྤྱི་ཚོགས་ལ་གསར་བརྗེ་བྱེད་དགོས། འོན་ཀྱང་། མི་མང་
དམར་གསོད་ཀྱི་ཐབས་ལམ་དེ་སྤྱོད་མི་རུང་། སྤྱི་ཚོགས་ནི་ཁྱེད་དང་ང་
རེད། ཁྱེད་དང་ངས་བསྐྲུན་པའི་སྤྱི་ཚོགས་ནང་དུ་ང་ཚོ་འཚོ་བར་བྱེད།
དེའི་ཕྱིར་ཁྱེད་ཀྱིས་ངེས་པར་དུ་གསར་བརྗེ་བྱེད་དགོས། ཁྱེད་རང་རྒྱ་
ཆེ་བའི་སྤྱི་ཚོགས་འདིའི་ནང་ཞུགས་མི་ཐུབ། དེ་ལྟར། ཁྱེད་ཀྱིས་ཅི་
ཞིག་བྱེད་རྩིས་ཡོད་དམ།
ཁྱད་དུ་འཕགས་པའི་ལུང་ཁུག་འདིར་འཚོ་བཞིན་པའི་ཁྱེད་རང་
ཞེ་སྡང་། དམག་འཁྲུག རྙོག་འཛིང་། བཀྲེས་སྐོམ་གྱི་འཇིག་རྟེན་འདིའི་
ནང་དུ་བརྫང་བར་ངེས། ཁྱེད་ཀྱིས་རིན་ཐང་མེད་པ་དེ་དག་ལ་ངོས་
ལེན་དང་། འཛུལ་ཞུགས། ཡིད་རྟོན་བྱེད་བཞིན་ཡོད་དམ། དབང་
སྒྱུར།གུས་བཀུར། གོ་གནས།དངུལ་ལོའི་རིན་ཐང་འདི་དག་ཁྱེད་ཀྱིས་
ཤེས་ཡོད་དམ། དེ་དག་ནི་མིའི་རིགས་ཚང་མས་དོན་དུ་གཉེར་འདོད་
པ་དང་། སྤྱི་ཚོགས་ཀྱིས་ཁྱེད་ལ་རིན་ཐང་གི་རྣམ་པ་དེར་ཞུགས་པར་
མོས་མཐུན་བྱེད་ངེས། འོན་ཀྱང་། ཁྱེད་ཀྱིས་ད་ལྟ་ནས་སྦྱང་བརྩོན་
དང་འཚོལ་ཞིབ་བགྱི་བ། ད་དུང་བསམ་བློ་གཏོང་རྒྱུ་འགོ་རྩོམ་དགོས་
ལ༑ དེ་ནི་དཔེ་ཀློག་གི་གོ་རིམ་ལས་མིན་པར། ཁྱེད་ཀྱི་མཐའ་སྐོར་ན་
ཅི་ཞིག་འབྱུང་བཞིན་པར་གཟབ་ཉན་དང་ལྟ་ཞིབ་བྱས་ཏེ་རང་ཉིད་ཀྱི་
ཆེད་དུ་སྦྱང་དགོས། དེ་ལྟར་མི་མང་ལ་བརྩེ་བ་དང་བྱམས་སྐྱོང་ལྡན་
ཞིང་། གཞན་ལ་ཐུགས་ཁུར་གནང་བའི་སྐྱེས་བུ་ཁྱད་པར་བ་ཞིག་ཏུ
འཚར་ལོངས་འབྱུང་ངེས། གཅིག་བྱས་ན། གལ་ཏེ་ཁྱེད་རང་ལམ་ཁ་
དེར་ཞུཊ་ན། དོན་དངོས་ཀྱི་ཆོས་ལུགས་ཀྱི་མི་ཚེ་ཞིག་རྙེད་ངེས།
དེ་ལྟར་རང་བྱུང་ཁམས་དང་གསར་དུ་སྨིན་པའི་ལྗོན་ཤིང་། མེ་
ཏོག་བཞད་པའི་ཁྲོད་ཀྱི་ཨམྲའི་སྡོང་བོ་ལ་ལྟོས་དང༌། ས་སྲོད་དང་
ཞོགས་པ་སྔ་བོའི་བྱེའུ་སྐད་ལ་ཉོན་དང་། དྭངས་གཙང་གི་ནམ་མཁའ་
དང་སྐར་ཚོགས། ད་དུང་རི་ཚོགས་དེ་དག་གི་རྒྱབ་ཏུ་ཉི་མ་མཛེས་
སྡུག་གིས་ནུབ་ཚུལ་ལ་གཟིགས་དང་། འབྱོར་ཕྱུག་གི་སའི་གོ་ལ། ས་
གཞིའི་མཛེས་སྡུག ལོ་མའི་སྟེང་གི་འོད་ཟེར་དང་ཁ་དོག་འདི་དག་ཚང་
མར་ལྟོས་དང་། དེ་ནས། མཛེས་སྡུག་དེ་དག་མཐོང་ཟིན་ལ། ཡང་
བསྐྱར་འཇིག་རྟེན་ཅི་ཞིག་ཡིན་པ་མཐོང་བ་ནི་གདུག་རྩུབ་དང་དྲག་
སྤྱོད། སྐྱུག་མེར་ལངས་པ་ཞིག་རེད། ཁྱེད་ཀྱིས་ཅི་ཞིག་བསྒྲུབ་རྩིས་ཡོད་
དམ།
ཁྱེད་ཀྱིས་དམིགས་པ་རྩེ་གཅིག་ཏུ་གཏོད་པ་དང་དོ་སྣང་བྱེད་པའི་
དོན་སྙིང་དེ་ཤེས་སམ། ཁྱེད་ཀྱིས་སེམས་རྣལ་དུ་ཕབ་དུས་བྱ་དངོས་
དག་དེ་ལས་གསལ་བོའི་སྒོ་ནས་མཐོང་ཞིང་། བྱེའུའི་གྲེ་འགྱུར་ཡང་དེ་
ལས་གསལ་བོར་གསན་ཐུབ་ལ། མ་ཟད་སྒྲ་སྣ་ཚོགས་ཀྱི་ཁྱད་པར་
ཡང་འབྱེད་ཐུབ། ཁྱེད་ཀྱིས་ལྗོན་ཤིང་ལ་དམིགས་པ་གཏད་དེ་ལྟ་དུས་
ལྗོན་ཤིང་གི་མཛེས་སྡུག་ཡོངས་སུ་རྫོགས་པ་མཐོང་ཐུབ། ལོ་མ་དང་
ཡལ་ག རླུང་བུས་བསྐྱོད་པ་དེ་དག་ཀྱང་གསལ་བོར་མཐོང་། སེམས་
རྩེ་གཅིག་ཏུ་གནས་དུས་ཁྱེད་ཀྱིས་ཐུན་མོང་མིན་པའི་སྒོ་ནས་མཐོང་
ཐུབ། ཁྱེད་ཀྱིས་དེ་ལྟར་བསྒྲུབས་མྱོང་ངམ། བློ་རྩེ་གཅིག་སྒྲིམ་ནི་སྒོམ་
སྒྲུབ་ལ་གནས་པ་དང་ཁྱད་པར་ཡོད་ལ། ཁྱེད་རང་སྒོམ་སྒྲུབ་ལ་གནས་
དུས་ཁྱེད་ཀྱིས་ཡོད་ཚད་མཐོང་མི་ཐུབ། འོན་ཀྱང་། ཁྱེད་ཀྱིས་དོ་སྣང་
བྱེད་དུས་འབྲེལ་ལམ་དམིགས་བསལ་བ་ཞིག་མཐོང་ཐུབ། ད་ལྟ་ཁྱེད་
ཀྱིས་དོ་སྣང་སྤྲད་དེ་ལྗོན་ཤིང་ལ་ལྟོས་དང་། གྲིབ་གཟུགས་མཐོང་ཞིང་
ལོ་མའི་གསེབ་ནས་དལ་གྱིས་ལྡང་བའི་བསིལ་རླུང་ཚོར་ཐུབ། ཤིང་
སྡོང་གཞན་དང་འབྲེལ་བའི་ལྗོན་ཤིང་གི་སྙོམ་ཚད་རྟོགས་ཐུབ། གཞུང་
རྟ་དང་ཡལ་གའི་སྟེང་གི་འོད་ཟེར་དང་། ལོ་མ་དག་བརྒྱུད་དེ་བརྟོལ་
བའི་འོད་སྣང་གི་ནུས་པ་དེ་མཐོང་ངེས། དེ་ལྟར་ལྗོན་ཤིང་གི་སྤྱི་ཡོངས་
རང་བཞིན་རྟོགས་ཐུབ། རྒྱུ་མཚན་ནི། སྣང་ཚུལ་དེའི་སྒང་ནས་བལྟས་
ན༑ ཁྱེད་ཀྱིས་ངས་ཤོད་བཞིན་པའི་བྱ་དངོས་ཤིག་གི་ཐད་ལ་དོ་སྣང་
ངེས་པར་དུ་བྱེད་དགོས། བློ་རྩེ་གཅིག་སྒྲིམ་ནི་འཛིན་གྲྭའི་ནང་མ་ཟད།
ཁྱེད་རང་ཕྱི་རོལ་དུ་སྡོད་དུས་དང་། ཟ་མ་ཟ་དུས། གོམ་པ་སྤོ་དུས་ཀྱང་
གལ་ཆེ་ཞིང་། བློ་རྩེ་གཅིག་སྒྲིམ་ནི་ཐུན་མིན་གྱི་བྱ་དངོས་ཤིག་རེད།
ངས་ཁྱེད་ལ་འདྲི་རྒྱུ་ཞིག་ནི། ཁྱེད་རང་ཅིའི་ཕྱིར་སློབ་སྦྱོང་ཅན་
ཞིག་བྱེད་འདོད་དམ། ཁྱེད་ཀྱིས་ངའི་དྲི་བའི་དོན་རྟོགས་སོང་ངམ།
ཁྱེད་ཀྱི་ཕ་མས་ཁྱེད་རང་སློབ་གྲྭར་བསྐྱལ་བ་རེད། ཁྱེད་རང་འཛིན་
གྲྭར་སོང་ནས་གྲངས་རིག་པ་དང་། ས་ཁམས་རིག་པ། རྒྱལ་རབས་
སོགས་ལ་སྦྱང་བརྩོན་བྱེད་བཞིན་ཡོད། རྒྱུ་མཚན་ཅིའི་ཕྱིར་སྦྱོང་
བཞིན་ཡོད་དམ། ཁྱེད་ཀྱིས་རང་ཉིད་ལ་ཅིའི་ཕྱིར་སློབ་སྦྱོང་ཅན་ཞིག་
བྱེད་འདོད་པའི་དྲི་བ་འདྲི་མྱོང་ངམ། སློབ་སྦྱོང་ཅན་ཞིག་བྱེད་འདོད་
པའི་དགོས་པ་དེ་ཅི་ཞིག་ཡིན་ནམ། ཁྱེད་ཀྱིས་ལག་འཁྱེར་ལེན་པ་
དང་ཡིག་རྒྱུགས་འཕྲོད་པའི་དགོས་དོན་ཅི་ཞིག་ཡིན་ནམ། མི་ས་ཡ་
མང་པོས་སྒྲུབ་བཞིན་པའི་མི་ཚེའི་ནང་ཁྱིམ་གཞི་སྐྱོང་བ་དང་། ལས་
ཀ་འཚོལ་བ། གཉེན་སྒྲིག་བྱེད་རྒྱུ་དེ་ཡིན་ནམ། དེ་ནི་ཁྱེད་ཀྱིས་ཅི་
ཞིག་བསྒྲུབ་རྩིས་ཡོད་པ་དེ་ཡིན་ནམ། དེ་ནི་སློབ་སྦྱོང་གི་དོན་སྙིང་
ཡིན་ནམ། ཁྱེད་ཀྱིས་ངས་ཅི་ཞིག་ཤོད་བཞིན་པའི་དོན་གོ་སོང་ངམ།
འདི་ནི་ངོ་མ་ཧ་ཅང་ཉེན་ཚབས་ཆེ་བའི་གནད་དོན་ཞིག་རེད།
འཇིག་རྟེན་སྤྱི་ཡོངས་སུ་སློབ་གསོའི་གཞི་རྩར་དོགས་འདྲི་གནང་
བཞིན་ཡོད་ལ། ང་ཚོས་མཐོང་གསལ་ལྟར་སློབ་གསོ་ཅི་ཞིག་གི་ཆེད་
དུ་བེད་སྤྱོད་བྱས་པ་རེད། གལ་སྲིད་ཨུ་རུ་སུ་ཡིན་ནའང་འདྲ། རྒྱ་ནག་
ནང་ཡིན་ནའང་འདྲ།དེ་བཞིན་ཨ་རི་དང་། ཡུ་རོབ། གཞན་ཡང་རྒྱལ་
ཁབ་འདིའི་ནང་བཅས་འཛམ་གླིང་ཧྲིལ་བོའི་སྟེང་གི་འགྲོ་བ་མི་རྣམས་
ཀྱིས་སློབ་གསོ་ཅན་དུ་འགྱུར་བ་ནི་འདུ་འཛི་ཆེ་བའི་སྤྱི་ཚོགས་དང་
དཔལ་འབྱོར་གྱི་ལས་འམ་རིག་གཞུང་། སྤྱི་ཚོགས་བཅས་ཀྱི་ཁྲོད་དུ་
ལས་དོན་གཉེར་རྒྱུ་དང་དེ་དག་གི་རྗེས་སུ་འབྲང་རྒྱུ་དེ་རེད། ད་དུང་། ལོ་ངོ་
སྟོང་ཕྲག་ལྷག་གི་རིང་བཞུར་རྒྱུན་ཡོད་པའི་གཙང་ཆུ་ཆེན་པོ་དེའི་ནང་
འཐིམ་པར་བྱ་རྒྱུ་དེ་རེད། དེ་ནི་སློབ་གསོ་རེད་དམ། ཡང་ན། སློབ་གསོ་
ནི་ཁྱོན་ཡོངས་ནས་མི་འདྲ་བའི་བྱ་བཞག་ཅིག་རེད་དམ། སློབ་གསོས་
ཆེས་གཏོར་བཤིག་ཐེབས་ཤིང་ཆུ་ཀླུང་ཆེན་པོ་དེའི་ཁྲོད་དུ་བྱིངས་མེད་
པའི་མིའི་བསམ་བློ་དེ་རྟོགས་པར་བྱ་རྒྱུ་དང་། བསམ་བློ་དེ་ཆུ་ཀླུང་
དེའི་ནང་དུ་ནམ་ཡང་མི་འཐིམ་པར་ངོས་ཟིན་དགོས། དེ་ལྟར། དེ་ལྟ་
བུའི་བསམ་བློ་དང་ལྷན་དུ་ཁྱེད་རང་གི་མི་ཚེ་ལ་ཐུན་མིན་གྱི་ཁྱད་
ཆོས་མངའ་བའི་སྤྱི་ཡོངས་ནས་མི་འདྲ་བའི་འགྲོ་བ་མི་ཞིག་ཆགས་
ཐུབ།
ཁྱེད་ཀྱིས་ལམ་ཁ་དེར་སློབ་གསོ་ཅན་ཞིག་བྱ་རྩིས་ཡོད་དམ།
ཡང་ན། ཁྱེད་ཀྱིས་རང་གི་ཕ་མ་དང་སྤྱི་ཚོགས་ལ་བཀའ་གཏོང་དུ་
བཅུག་སྟེ། དེ་ནས་རང་ཉིད་སྤྱི་ཚོགས་ཀྱི་ཆུ་ཀླུང་ཆེན་པོར་ནུབ་རྩིས་
ཡོད་དམ། དོན་དངོས་ཀྱི་སློབ་གསོ་ཞེས་པ་ནི་མིའི་བསམ་བློའམ།
ཁྱེད་ཀྱི་བསམ་བློ་དེ་རྒྱལ་རབས། ས་ཁམས་རིག་པ། གྲངས་རིག་སྦྱོང་
བའི་བླ་ན་མེད་པའི་ནུས་པ་ཡོད་པ་ཁོ་ན་མིན་པར། ནམ་ཡང་སྤྱི་
ཚོགས་ཀྱི་རྙོག་འཛིང་ཁྲོད་དུ་མི་ལྷུང་ཞིང་། གནས་བབ་ཀྱི་འོག་ཏུ་མི་
ཚུད་པར་བྱ་རྒྱུ་དེ་རེད། རྒྱུ་མཚན་ནི། རྙོག་འཛིང་དེར་ང་ཚོས་འཚོ་བ་
ཞེས་འབོད་བཞིན་ཡོད་ལ། དེ་ནི་ཧ་ཅང་རུལ་སུངས་ཅན་དང་། ཀུན་
སྤྱོད་དབེན་པ། འཚེ་བ་ལྡན་ཞིང་འདོད་རྔམ་ཅན་ཞིག་རེད།རྙོག་འཛིང་
དེ་ནི་ང་ཚོའི་རིག་གཞུང་རེད། དེ་ལྟར། གནད་དོན་ནི་ཡང་དག་པའི་
སློབ་གསོའི་རིགས་ཤིག་ཇི་ལྟར་འཐོབ་པར་བྱ་རྒྱུ་དང་། དེ་ནས་བསམ་
བློ་དེས་དཔལ་ཡོན་དང་རིག་གཞུང་འདི་ཡི་དམུ་རྒོད་རང་བཞིན་དང་
ཤུགས་རྐྱེན་མཐའ་དག ད་དུང་མངོན་འདོད་ཡོད་ཚད་ལ་གདོང་ལེན་
བྱེད་ཐུབ།
ང་ཚོ་རིག་གཞུང་གསར་སྐྲུན་བྱེད་དགོས་པའི་ལོ་རྒྱུས་ཁྲོད་ཀྱི་
དུས་མཚམས་ཤིག་ལ་བསླེབས་ཡོད། རིག་གནས་དེ་ནི་གཞན་དང་
རྦད་དེ་མི་འདྲ་བའི་འཚོ་གནས་ཤིག་སྟེ། བཟོ་ལས་དང་འཛད་སྤྱོད་རིང་
ལུགས་ཀྱི་རྨང་གཞིའི་སྟེང་བཞག་པ་མིན་པར་། ཆོས་ལུགས་ཀྱི་ཁྱད་
ཆོས་ངོ་མ་རྨང་གཞིར་བྱས་པའི་རིག་གཞུང་ཞིག་དགོས། སློབ་གསོ་
བརྒྱུད་ནས་སེམས་ཁམས་དེ་ཐུན་མོང་མིན་པ་ཞིག་སྟེ། སེམས་ཁམས་
དེ་འདོད་རྔམ་མེད་ཅིང་། ཕྲག་དོག་བྲལ་བ་ཞིག་ཏུ་ཇི་ལྟར་འབྱུང་བར་
འགྱུར་རམ། མི་ཞིག་ཇི་ལྟར་སེམས་ཁམས་དེ་ལྟ་བུ་སྟེ། ཆེས་སྤྱིར་
བཏང་གི་སྒོ་ནས་ལས་ལ་བརྩོན་ཞིང་ཕན་ནུས་ལྡན་པ་ཞིག་ཏུ་འགྱུར་
རྒྱུ་དང༌། དེ་ཡང་ཉིན་རེའི་འཚོ་བའི་ཁྲོད་དུ་ཆོས་ལུགས་ཚང་མ་རྗེས་སུ་
འཇུག་པའི་བདེན་པའི་འདུ་ཤེས་ལྡན་པ་ཞིག་དགོས་སོ། །
ད་ནི་ང་ཚོར་སློབ་གསོའི་དགོས་པ་དང་དོན་སྙིང་ངོ་མ་དེ་ཅི་ཞིག་
ཡིན་པ་འཚོལ་དུ་འཇུག་རོགས། སྤྱི་ཚོགས་ཀྱིས་བསམ་བློར་དབང་
སྒྱུར་བྱེད་པ་དང་རིག་གཞུང་གི་ཁྲོད་དུ་འཚོ་སྡོད་བྱེད་པ་དེ་སློབ་གསོ་
བརྒྱུད་ནས་བསམ་བློར་འཕོ་འགྱུར་འབྱུང་ཐུབ་ཅིང་། དེ་ལྟར་ན། ཁྱེད་
རང་ནམ་ཡང་སྤྱི་ཚོགས་ཀྱི་ཆུ་ཀླུང་ལ་ཞུགས་ཏེ་གནས་བབ་ཀྱི་འོག་
ཏུ་སྡོད་མི་དགོས། ཁྱེད་ཀྱིས་ཐུན་མོང་མ་ཡིན་པའི་སྒོ་ནས་སློབ་གསོ་
མྱོང་རྒྱུ་དེ་སྲིད་དམ། ཚིག་དེའི་དོན་དངོས་ཀྱི་གོ་དོན་ལྟར་ན་སློབ་
གསོ་ནི། ས་ཁམས་རིག་པ་དང་། ལོ་རྒྱུས་རིག་པ་དང་གྲངས་རིག་
པའི་སྐོར་ཀྱི་གནས་ཚུལ་འགའ་ཞིག་དགེ་རྒན་གྱིས་སློབ་མར་བརྒྱུད་
སྤེལ་ཁོ་ན་མིན་པར། ད་དུང་། རང་གི་བསམ་བློའི་ནང་དུ་སློབ་ཚན་
འདི་དག་གི་སློབ་སྟོན་གྱིས་གསར་བརྗེ་གང་ཞིག་འཁྱེར་འོང་བ་དེ
རེད། དེའི་གོ་དོན་ནི་ཁྱེད་ལ་སྤྱི་ཡོངས་ནས་སྐྱོན་བརྗོད་རང་བཞིན་
ལྡན་པར་བྱེད་དགོས། ཁྱེད་ཀྱིས་རང་ཉིད་ཀྱིས་མ་རྟོགས་པར་དེ་ལ་
ནམ་ཡང་དང་ལེན་གང་ཡང་མི་བྱེད་པའི་རིགས་ལ་ངེས་པར་གོམས་
སུ་འཇུག་དགོས་ལ། གཞན་ཞིག་གིས་ཅི་ཞིག་བཤད་པ་དེར་ནམ་ཡང་
ལད་ཟློས་བྱེད་མི་རུང་།
ངས་བསམ་པར་གློ་བུར་དུ་ཡིད་ལ་དྲན་པའི་སྐབས་ཙམ་མིན་
པར་དུས་རྒྱུན་དུ་གནད་དོན་འདི་དག་ཁྱེད་ཀྱིས་ངེས་པར་དུ་སེམས་སུ་
འཇགས་དགོས། བ་གླང་གི་ངུར་སྒྲ་དང་། བྱེའུའི་སྐད་ཅོར་ཏེ་ཕྱོགས་
གང་སར་རྣ་བ་གཏད་དེ་འཚོལ་ཞིབ་གྱིས་དང་། བྱ་དངོས་ཡོད་ཚད་ཀྱི་
སྐོར་རང་སྟེང་ནས་སྦྱོང་བ་གྱིས་དང་། རྒྱུ་མཚན་ནི་གལ་སྲིད་རང་སྟེང་
ནས་རང་ཉིད་ཀྱི་སྐོར་སྦྱངས་ན། ཁྱེད་རང་བེད་སྤྱད་ཟིན་པའི་དངོས་
པོ་ལྟ་བུའི་འགྲོ་བ་མིར་འགྱུར་མི་སྲིད། ངས་བསམ་ཚུལ་བརྗོད་ན། ད་
ལྟ་ནས་བཟུང་ཁྱེད་ཀྱིས་ངེས་པར་དུ་སྤྱི་ཡོངས་ནས་ཇི་ལྟར་འཚོ་བར་
འཚོལ་ཞིབ་བྱེད་དགོས། ང་ལ་ཆ་མཚོན་ན། དེ་ནི་དཀའ་ཁག་འོང་
བར་ཞེད་སྣང་སྐྱེ་ཞིང་། ང་ཚོ་མང་ཆེ་ཤོས་འཚོ་གནས་སྟབས་བདེའི་
ལམ་ཁ་འཚོལ་རྒྱུར་དགའ་མོས་ཡོད།
ང་ཚོ་མི་གཞན་གྱིས་ཅི་ཞིག་བཤད་པ་དང་སྒྲུབ་པར་ལད་ཟློས་
བྱེད་རྒྱུར་དགའ་བོ་ཡོད། རྒྱུ་མཚན་ནི། དེ་ནི་རྣམ་པ་གསར་བའམ་
ཡང་ན་རྙིང་པ་གང་ལའང་འདོད་བློ་དང་མཐུན་ཞིང་འཚོ་གནས་བྱེད་
པར་ལམ་ཁ་སྟབས་བདེ་ཤོས་དེ་རེད། ནམ་ཡང་འདོད་བློ་དང་མི་
མཐུན་ལ།ཞེད་སྣང་མེད་པར་འཚོ་ཞིང་གནས་བར་བྱེད་པའི་དོན་དག་
ཅི་ཞིག་ཡིན་པ་ང་ཚོས་ངེས་པར་དུ་འཚོལ་ཞིབ་བྱེད་དགོས། འདི་ནི་
ཁྱེད་ཀྱི་འཚོ་བ་རེད་ཅེས་དགེ་རྒན་དང་དཔེ་ཆ། སུ་གང་གིས་ཀྱང་སློབ་
པར་མི་བྱེད་དོ། ། ཁྱེད་ཀྱིས་རང་ཉིད་ཀྱི་ས་ནས་སྦྱོང་དགོས་པ་ལས་
དཔེ་ཆ་ལས་ཀྱང་སྦྱང་མི་ཐུབ། རང་ཉིད་ཀྱི་སྐོར་ནས་སྦྱང་རྒྱུར་འབྲེལ་
བ་ཧ་ཅང་ཆེན་པོ་ཡོད། ཁྱེད་ཀྱིས་སྦྱངས་སྟོབས་ཀྱི་ཤེས་རབ་རྒྱ་བསྐྱེད་
པ་མིན་པར་ང་ཚོའི་ཕྱོགས་ནས་ཁྱེད་ཀྱིས་རང་ཉིད་ཀྱི་སྐོར་སྦྱོང་བའི་
སྐབས་སུ། དེ་ནི་མཐའ་མེད་ཅིང་ཧ་ཅང་མགོ་རྙོག་ཅིག་རེད། དེ་ནས།
ཁྱེད་རང་ཆེས་བག་ཕེབས་ཤིང་སྤྲོ་སྣང་ལྡན་ལ། མཛེས་སྡུག་གི་འཚོ་བ་
ཞིག་རོལ་ཐུབ། དེ་ཡིས་འཐུས་སམ། ད་ནི་ཁྱེད་ཚོས་ང་ལ་དྲི་བ་འདྲི་
རོགས།
སློབ་མ། འཛམ་གླིང་ནི་གདུག་རྩུབ་ཆེ་ཞིང་སྙིང་རྗེ་མེད་པ།ཚོར་
འདུའི་དབེན་པའི་མིས་ཁེངས་ཡོད་སྟབས། ཁྱེད་ཀྱིས་མི་འདི་དག་ལ་
ཇི་ལྟར་གསར་བརྗེ་བྱེད་ཐུབ་བམ།
ཀིར་ཤུ་ན་མུར་ཏི། འཛམ་གླིང་ནི་གདུག་རྩུབ་ཆེ་ཞིང་སྙིང་རྗེ་
མེད་པ། ཚོར་འདུ་བྲལ་བའི་མིས་ཁེངས་ཡོད་སྟབས། ཁྱེད་ཀྱིས་མི་འདི་
དག་ལ་ཇི་ལྟར་གསར་བརྗེ་བྱེད་ཐུབ་བམ། དྲི་བ་དེ་རེད་དམ། ཅིའི་
ཕྱིར་ཁྱེད་ཀྱིས་གཞན་གསར་བརྗེ་བྱེད་པའི་ཐད་ལ་ཧུར་བརྩོན་བགྱི་
བར་བྱེད། རང་ཉིད་ལ་གསར་བརྗེ་གྱིས་དང་། དེ་མིན་ཁྱེད་རང་འཚར་
ལོངས་བྱུང་བ་དང་བསྟུན་ནས་རང་ཉིད་ཀྱང་དེ་ལྟ་བུའི་གདུག་རྩུབ་
ཅན་དང་སྙིང་རྗེ་མེད་པ། དེ་བཞིན་ཚོར་འདུ་བྲལ་བ་ཞིག་ཏུ་འགྱུར་
ངེས། མི་རབས་རྒན་པ་དག་ཕྱིན་ཟིན་ལ། ཁྱེད་ཚོ་ནི་འོང་བཞིན་པའི་
མི་རབས་དེ་རེད། གལ་སྲིད་ཁྱེད་ཀྱིས་ཀྱང་སྙིང་རྗེ་མེད་པ། གདུག་རྩུབ་
ཆེ་བ། ཚོར་འདུ་བྲལ་བ་གོང་འཕེལ་དུ་བཏང་ན། དེ་ལྟ་བུའི་སྤྱི་ཚོགས་
ཤིག་བསྐྲུན་པར་ངེས། གནད་དོན་དེ་ཅི་ཞིག་ཡིན་ཞེ་ན། དེ་ནི་ཁྱེད་
ཀྱིས་གསར་བརྗེ་བྱེད་རྒྱུ་དེ་རེད། དེ་ལྟར་ན། ཁྱེད་རང་སྙིང་རྗེ་མེད་ཅིང་
གདུག་རྩུབ་ཆེ་བ། ཚོར་འདུ་བྲལ་བ་ཞིག་འོང་མི་སྲིད།
འདི་དག་ཚང་མ་མི་རབས་རྒན་པའི་འགན་འཁྲི་རེད་ཟེར་ན། ཁྱེད་
ཀྱིས་ཁོང་ཚོ་མཐོང་ཐུབ་བམ། ཁོང་ཚོར་བལྟ་ཐུབ་བམ། ཁོང་ཚོ་སེམས་
ཀྱིས་ཚོར་ཐུབ་བམ། རང་ཉིད་ལ་གསར་བརྗེ་གྱིས་དང་། ལག་ལེན་གྱིས་
ཚོད་ལྟ་ཞིག་བྱོས་དང་། དེ་ལྟ་བུའི་ལག་ལེན་ནི་ཁྱད་དུ་འཕགས་པའི་
དོན་དག་ཅིག་རེད། འོན་ཀྱང་། ང་ཚོས་རང་ཉིད་མ་གཏོགས་ཚང་མར་
གསར་བརྗེ་བགྱི་འདོད་པའི་དོན་དག་ནི། དོན་ངོ་མར་རང་ཉིད་གསར་
བརྗེ་བྱེད་མི་འདོད་པར་གཞན་གསར་བརྗེ་བགྱི་འདོད་པ་དེ་རེད། དེ་
ལྟར་ང་ཚོ་སྙིང་རྗེ་མེད་པ། གདུག་རྩུབ་ཆེ་བ། ཚོར་འདུ་དབེན་བའི་ངང་
སྡོད་འདོད་ཅིང༌། ཁོར་ཡུག་གསར་བརྗེ་ལ་རེ་བ་བྱས་ཏེ། རང་གི་ལམ་
བུར་མུ་མཐུད་དུ་སྡོད་རྒྱུ་དེ་རེད།
སློབ་མ། ཁྱེད་ཀྱིས་ང་ཚོ་ལ་གསར་བརྗེའི་སྐོར་དྲིས་སོང་། སེམས་
རྒྱུད་ནས་ང་ཚོས་ཅི་ཞིག་གི་ངོ་བོར་གསར་བརྗེ་བྱེད་དགོས་སམ།
ཀིར་ཤུ་ན་མུར་ཏི། ཁྱེད་ཀྱིས་ང་ཚོ་ལ་གསར་བརྗེའི་སྐོར་དྲིས་སོང་།
སེམས་རྒྱུད་ནས་ང་ཚོས་ཅི་ཞིག་གི་ངོ་བོར་གསར་བརྗེ་བྱེད་དགོས་པ་རེད།
ཁྱེད་རང་སྤྲེའུའི་ངོ་བོར་གསར་བརྗེ་བྱེད་མི་ཐུབ། གཅིག་བྱས་ན། ཁྱེད་
རང་དེ་ལ་དགའ་སྣང་ཡོད་སྲིད། འོན་ཀྱང་། བསྒྱུར་མི་ཐུབ་པ་ཞིག་རེད།
ད་ནི་ཁྱེད་ཀྱིས "བྱ་དངོས་གང་ཞིག་ཏུ་གསར་བརྗེ་བྱེད་འདོད་" ཅེས་ཤོད་
དུས། འདི་ལ་གཟབ་གཟབ་ངང་ཉོན་དང་། "ངས་ངེས་པར་གསར་བརྗེ་
བྱེད་དགོས། ངེས་པར་དུ་རང་ཉིད་བྱ་དངོས་གང་ཞིག་ཏུ་གསར་བརྗེ་
བྱེད་དགོས།" "བྱ་དངོས་གང་ཞིག་ཏུ་"ཞེས་པ་ནི་ཁྱེད་ཀྱིས་བཟོས་པའི་
སྒྲོམ་གཞི་ཞིག་རེད། ཁྱེད་རང་གིས་བྱས་པ་ཞིག་མ་རེད་དམ། ཁྱེད་
ཀྱིས་དེ་མཐོང་ཐུབ་བམ། ལྟོས་དང་། ཁྱེད་རང་དྲག་སྤྱོད་ཅན་ཞིག་
དང་ཡང་ན། འདོད་རྔམ་ཅན་ཡིན་ན། ཁྱེད་ཀྱིས་རང་ཉིད་འདོད་རྔམ་
དང་དྲག་སྤྱོད་མེད་པའི་མི་ཞིག་ཏུ་གསར་བརྗེ་བྱེད་འདོད། འདོད་རྔམ་
ཅན་ཞིག་མི་འདོད་པ་དེ་ནི་འདོད་རྔམ་གྱི་ངོ་བོ་གཞན་ཞིག་རེད། དེ་
མ་རེད་དམ། ཁྱེད་ཀྱིས་དེ་མཐོང་ཐུབ་བམ། གལ་སྲིད་ཁྱེད་ཀྱིས་"ང་
རང་འདོད་རྔམ་ཅན་ཞིག་ཡིན"་ཟེར་ན། དེའི་དོན་དག་ཅི་ཞིག་ཡིན་པ་
དེ་འཚོལ་དགོས་ལ། དེའི་ནང་དུ་ཅི་ཞིག་ཚུད་ཡོད། དེ་ནས། ཁྱེད་ཀྱིས་
འདོད་རྔམ་ལ་གོ་རྟོགས་རྙེད་དུས་ཁྱེད་རང་འདོད་རྔམ་ལས་ཐར་ངེས།
ངས་ཅི་ཞིག་ཤོད་བཞིན་པར་གོ་བ་རྙེད་སོང་ངམ།
ཅུང་རྒྱས་པར་འགྲེལ་ན། ང་རང་འདོད་རྔམ་ཅན་ཞིག་ཡིན།འོན་
ཀྱང་ངས་འདོད་རྔམ་ཅན་ཞིག་ཏུ་མི་འགྱུར་བར་ཧ་ཅང་འབད་བརྩོན་
དང་། འཐབ་རྩོད། གདོང་ལེན་བྱེད་ངེས། ང་རང་འདོད་རྔམ་ཅན་དུ་མི་
འགྱུར་བའི་དོན་ཅི་ཞིག་ཡིན་པའི་སྐོར་གྱི་འཆར་སྣང་དང་། གཟུགས་
བརྙན། བསམ་ཚུལ་བཅས་སྔར་ནས་ཡོད། དེ་ལྟར། ངས་བསམ་ཚུལ་
ཞིག་འདོན་བཞིན་པ་དེ་ངས་འདོད་རྔམ་མིན་པར་སེམས་ཡོད། ཁྱེད་
ཀྱིས་དོན་རྟོགས་སོང་ངམ། དེ་ལས་ལྡོག་སྟེ་གལ་སྲིད་ངས་རང་ཉིད་ཀྱི་
འདོད་རྔམ་ལ་བརྟག་ན། གལ་སྲིད་ངས་ཅིའི་ཕྱིར་རང་ཉིད་འདོད་རྔམ་
ཅན་ཞིག་ཡིན་པ། འདོད་རྔམ་གྱི་འཐབ་རྩོད་དང་། ངའི་འདོད་རྔམ་གྱི་
རང་བཞིན་ཤེས་ན། དེ་ནས། ནམ་ཞིག་ངས་དེ་དག་ཤེས་པར་འགོ་
བརྩམ་པ་ན་ང་རང་འདོད་རྔམ་ལས་ཐར་བ་རེད། དེའི་ཕྱིར། འདོད་
རྔམ་ལས་གྲོལ་བར་བྱ་རྒྱུ་ནི་འདོད་རྔམ་མེད་པར་འགྱུར་རྒྱུ་ལས་རྦད་དེ་
མི་འདྲ་བའི་བྱ་བ་ཞིག་རེད། ཁྱེད་ཀྱིས་དེའི་ཁྱད་པར་མཐོང་ཐུབ་བམ།
འདོད་རྔམ་ལས་གྲོལ་བར་བྱ་རྒྱུ་ནི་ང་རང་ངེས་པར་དུ་"རླབས་ཆེན་གྱི་
སྐྱེས་བུ་ཞིག་བཅའ་རྒྱུ་ཡིན་ལ། དེ་ནས་ང་ངེས་པར་དུ་འདོད་རྔམ་མེད་
པ་ཞིག་ཏུ་འགྱུར་ངེས་"ཞེས་བཤད་པ་ལས་རྦད་དེ་མི་འདྲ་བ་རེད། ཁྱེད་
ཀྱིས་རྟོགས་སོང་ངམ།
མདང་དགོང་ངས་བསམ་བློ་གཏོང་བཞིན་པའི་སྐབས་སུ། ང་
རང་ལུང་ཁུག་འདིར་ཕལ་ཆེར་ལོ་ངོ་བཞི་བཅུའི་རིང་སྐྱིད་སྡུག་འདྲེས་
མའི་ངང་བསྡད་འདུག མི་དེ་ཚོ་ཕན་ཚུན་འགྲོ་འོང་གི་ངང་ནས་འཚོ་
བཞིན་འདུག ཤིང་སྡོང་དེ་དག་སྐམ་ཞིང་གསར་པ་གཞན་དག་ཀྱང་
སྐྱེས་འོང་། སློབ་ཕྲུག་འདྲ་མིན་སྣ་ཚོགས་ཡོང་ནས་སློབ་གྲྭར་རྒྱུགས་
འཕྲོད་ཅིང་། བཟོ་ལས་འཆར་འགོད་པ་དང་ཁྱིམ་བདག་མར་གྱུར་ཟིན་
ཡོད་ལ། མི་ཚོགས་ཀྱི་གསེབ་ཏུ་ལྷན་ཅིག་འཐིམས་ཚར་སོང་། ང་
རང་སྐབས་རེར་གནམ་ཐང་དང་། འདུ་འཛོམས་ཀྱི་ས་ཆ། དེ་བཞིན
སྤྱིར་བཏང་གི་མི་དང་འཕྲད་སྲིད། གལ་སྲིད་ཁྱེད་ཀྱིས་གཟབ་ནན་མ་
བགྱིས་ཚེ། ཁྱེད་རང་ཡང་ལམ་ཁ་དེ་ནས་མཇུག་རྫོགས་ངེས།
སློབ་མ། ཁྱེད་ཀྱིས་སྤྱིར་བཏང་ཟེར་བའི་དོན་ཅི་ཞིག་ཡིན་ནམ།
ཀིར་ཤུ་ན་མུར་ཏི། གདུག་རྩུབ་དང་། བཏང་སྙོམས། སྙིང་རྗེ་མེད་
པ༑ དྲག་སྤྱོད། ལྐོག་ཟ་རུལ་སུངས་དང་སྐྱོ་ངལ་ལྡན་པའི་ལྷག་མའི་མི་
འདི་དག་ལྟ་བུར་འགྱུར་ངེས་ཏེ། བྱ་བའི་ཁྲོད་དུ་འཆི་བར་གལ་སྲིད་
ལྡང་ངེས་ཀྱི་ནུས་པ་མེད་ཚེ། ཁྱེད་ཀྱིས་ལས་ཀ་དོན་དུ་གཉེར་ཞིང་དོན་
དུ་གཉེར་བ་དེ་དམ་པོར་འཇུ་བར་བྱེད་ཅིང་། ལས་ཀའི་ཁྲོད་དུ་འཆི་
བར་རྩོམ། ངས་སྤྱིར་བཏང་ཅི་ཞིག་ཡིན་པ་དེ་ལ་ཟེར་གྱིན་ཡོད།དེ་ནི་
སྟབས་བསྟུན་ཁོ་ན་ལས་བྱམས་བརྩེ་དང་ཚོར་འདུ་དབེན་ལ། ཤེས
འདོད་ཀྱི་སེམས་པ་དང་འཚོ་བའི་ཁྲོད་དགའ་སྤྲོའི་ངང་ཚུལ་ཅི་ཡང་
མེད། ད་དུང་ལྷད་མེད་ཅིང་རྣམ་པ་གསར་པའི་ཆ་གང་ཡང་མི་ལྡན་པ་
དེ་ལ་སྤྱིར་བཏང་ཞེས་འབོད། དེ་ནི་ངས་སྤྱིར་བཏང་ཞེས་པའི་གོ་དོན་
ཡིན། དེ་ནི་འབྱོར་འབྲིང་གི་སྤྱི་ཚོགས་སུ་འབོད་ཅིང་། དེ་རུ་འཕྲུལ་
ཆས་རང་བཞིན་གྱི་འཚོ་བ་དང་ངལ་དུབ། ཉིན་རེའི་བྱ་བཞག་བཅས་
ཡོད།
སློབ་མ། ཇི་ལྟར་བྱས་ན་ང་ཚོས་སྤྱིར་བཏང་བར་འགྱུར་བ་དེ་
འདོར་ཐུབ་བམ།
ཀིར་ཤུ་ན་མུར་ཏི། ཁྱེད་ཀྱིས་ཇི་ལྟར་བྱས་ནས་སྤྱིར་བཏང་བར་
འགྱུར་བ་དེ་འདོར་དགོས་སམ། སྤྱིར་བཏང་བ་ཞིག་མི་བྱེད་རྒྱུ་དེ་རེད།
ཁྱེད་ཀྱིས་སྤྱིར་བཏང་བར་འགྱུར་བ་དེ་འདོར་མི་ཐུབ་པས། དེ་ལྟར་མི་
བྱེད་རྒྱུ་དེ་རེད།
སློབ་མ། སྐུ་ཞབས།ཇི་ལྟར་བྱས་ནས་འདོར་རམ།
ཀིར་ཤུ་ན་མུར་ཏི། དེ་ལ་ཇི་ལྟར་བྱས་ནས་ཞེས་བཤད་ཚུལ་
མེད་དེ། ཁྱེད་ཀྱིས་དེ་ནི་གཏོར་བཤིག་གཏོང་བའི་གནད་དོན་ཞིག་
ཡིན་པར་ཤེས་དགོས། མིས་རྒྱུན་དུ་འདྲི་རྒྱུར་"ཇི་ལྟར་ཡིན་ནམ་ང་ལ་
བཤད་རོགས"་ཞེས་ཟེར། ཇི་ལྟར་ཡིན་པ་འཛམ་གླིང་ཧྲིལ་བོར་ཁྱབ་པ་
"ང་ལ་བཤད་རོགས།" གལ་སྲིད་ཁྱེད་ཀྱིས་སྦྲུལ་དུག་ཅན་གྱི་གདེངས་
ཀ་མཐོང་ན། ཁྱེད་ཀྱིས་"ང་ལ་ཇི་ལྟར་བྱས་ནས་གཡོལ་དགོས་པའི་
སྐོར་གསུང་རོགས་"མི་ཟེར་བར། ཁྱེད་རང་དེ་ལས་རྒྱང་དུ་གཡོལ་བར་
བྱེད། དེའི་ཕྱིར། ཐབས་ལམ་དེ་བཞིན་གལ་སྲིད་ཁྱེད་ཀྱིས་རང་ཉིད་
སྤྱིར་བཏང་བ་ཞིག་ཏུ་རྟོགས་ན། དེ་ལས་གཡོལ་བ་དང་འདོར་བར་
བྱའོ། ། སང་ཉིན་བར་དུ་མིན་པར་མགྱོགས་ནས་མྱུར་དུ་སྒྲུབ་དགོས།
ཁྱེད་ཀྱིས་དྲི་བ་གང་ཡང་མ་དྲིས་པའི་རྐྱེན་གྱིས། ངས་ཁྱེད་ལ་གྲོས་
འཆར་ཞིག་འདོན། ཁྱེད་ཀྱིས་ཤེས་ཡོད་དམ། མི་མང་གིས་སྒོམ་སྒྲུབ་
དང་འབྲེལ་བའི་སྐོར་ལ་ལབ་གླེང་བྱེད་ཀྱིན་འདུག ཁོང་ཚོས་དེ་ལྟར་
གླེང་གིན་མི་འདུག་གམ།
སློབ་མ། ཁོང་ཚོས་དེ་ལྟར་གླེང་གིན་འདུག
ཀིར་ཤུ་ན་མུར་ཏི། ཁྱེད་ཀྱིས་དེའི་སྐོར་ལ་གང་ཡང་ཤེས་ཀྱི་མི་
འདུག ང་རང་སེམས་ནས་ཧ་ཅང་དགའ་སོང་། རྒྱུ་མཚན་ནི། ཁྱེད་ཀྱིས་
དེའི་སྐོར་ལ་གང་ཡང་ཤེས་ཀྱི་མི་འདུག ཁྱེད་ཀྱིས་དེའི་སྐོར་སློབ་སྦྱོང་བྱེད་
ཐུབ། དེ་ནི་(Italian) ཨི་ཊ་ལིའི་སྐད་དང་། (Latin) ལ་ཏིང་། (French)
ཧྥ་རིན་སིའི་སྐད་ཤེས་པ་ལྟ་བུ་མ་རེད། ཁྱེད་ཀྱིས་མི་ཤེས་པའི་རྐྱེན་
གྱིས་སྦྱང་བརྩོན་བྱེད་ཐུབ། ཁྱེད་ཀྱིས་ཐོག་མ་ལྟ་བུར་སྦྱང་བརྩོན་བྱས་
ཆོག སྒོམ་སྒྲུབ་ནི་ཅི་ཞིག་ཡིན་པ་ཤེས་ཟིན་པའི་མི་འདི་དག་གིས་
མ་སྦྱང་བ་ཞིག་རིམ་གྱིས་སྦྱངས་ཏེ་ཤེས་པ་ཞིག་རེད། ཁྱེད་ཀྱིས་དེའི་
ཁྱད་པར་ཤེས་སམ། ཁྱེད་ཀྱིས་སྒོམ་སྒྲུབ་ཅི་ཞིག་ཡིན་པ་མ་ཤེས་པའི་
རྒྱུ་མཚན་གྱིས་ང་ཚོར་དེའི་སྐོར་སྦྱོང་དུ་བཅུག་པ་རེད། ཁྱེད་ཀྱིས་སྒོམ་
སྒྲུབ་སྐོར་སྦྱོང་བར་སེམས་ཀྱིས་བྱ་བ་ཅི་ཞིག་སྒྲུབ་བཞིན་པར་ཤེས་
རྟོགས་རྙེད་དགོས།ཁྱེད་ཀྱིས་རྩིང་པ་ཞིག་འགྲོ་བར་མཐོང་བ་ལ་བརྟེན་
ནས་རྩིག་ངོས་བརྒྱུད་དེ་གོམ་པ་བརྒྱབ་ནས་ཞིབ་ལྟ་བྱེད་ངེས། ཁྱེད་
ཀྱིས་རྩིང་པ་དེའི་རྐང་ལག་བཞི་ཀ་མཐོང་ཞིང་། དེ་ཇི་ལྟར་རྩིག་ངོས་
སུ་སྦྱོར་བར་བྱེད། ཁྱེད་ཀྱིས་དེར་ལྟ་བཞིན་པའི་རྐྱེན་གྱིས་དེའི་འགུལ་
སྐྱོད་ཚང་མ་ཤེས་ཐུབ། ཐབས་ལམ་དེ་དང་མཚུངས་པར་རང་ཉིད་ཀྱི་
བསམ་བློར་སོ་ལྟ་བྱོས་དང་། ཡོ་བསྲང་དང་འགོག་ཐབས་མི་བྱེད་པར།
འདི་དག་ཡོད་ཚད་དཀའ་ཁག་ཏུ་མ་གསུང་རོགས། ད་ལྟའི་ཞོགས་པ་
འདི་ལ་ཏག་ཏག་རྟོག་ཞིབ་གྱིས་དང་།
དང་ཐོག་སྐྱིལ་ཀྲུང་བྱས་ཏེ་ཧ་ཅང་བརྟན་པོ་དང་བདེ་བོའི་ངང་
བཞུགས་དང་། གལ་སྲིད་ཁྱེད་ཀྱིས་རང་གི་མིག་ཟུང་འགུལ་སྐྱོད་ལས་
སྟངས་འཛིན་བྱེད་ཐུབ་ན། ཧ་ཅང་བརྟན་པོའི་ངང་བཞུགས་ནས་
མིག་ཟུང་བཙུམ་ཏེ་ལྟོས་དང་། ཁྱེད་ཀྱིས་རྟོགས་སོང་ངམ། ཁྱེད་ཀྱི་
མིག་འབྲས་དག་རྟོགས་སད་ཀྱིས་གཡོ་བར་བྱེད་ཅིང་། དེ་དག་རྩེ་མོའི་
ཆེད་དུ་བརྟན་པོར་ཉར་བར་གྱིས་དང༌། དེ་ནས། ཁྱེད་རང་བརྟན་
པོར་བཞུགས་པར་བརྟེན་ཁྱེད་ཀྱི་རྣམ་རྟོག་གིས་ཅི་ཞིག་སྒྲིབ་བཞིན་
པ་འཚོལ་ཐུབ། ཁྱེད་ཀྱིས་རྩིང་པར་བྱ་ར་བྱས་པ་བཞིན་སེམས་པར་
སོ་ལྟ་གྱིས་དང་། རྣམ་རྟོག་གཅིག་རྗེས་གཉིས་མཐུད་དུ་འཕྱོ་བར་བྱ་
ར་གྱིས་དང་། དེ་ནས་ཁྱེད་ཀྱིས་འཚོལ་ཞིབ་དང་སྦྱང་བརྩོན་འགོ་
འཛུགས་ཐུབ།
ཁྱེད་ཀྱིས་རང་གི་རྣམ་རྟོག་ལ་བྱ་ར་བྱེད་བཞིན་ཡོད་དམ། རྣམ་
རྟོག་གཅིག་ནས་གཞན་ཞིག་ཏུ་ཇི་ལྟར་བརྒྱུད་དེ་འགྲོའམ། རྣམ་རྟོག་
གིས་བཤད་རྒྱུར། "འདི་ནི་ལེགས་པའི་རྣམ་རྟོག་འཐུས་ཚང་ཞིག་རེད།
འདི་ནི་རྣམ་རྟོག་རུལ་སུངས་ཤིག་རེད།" ཁྱེད་རང་མཚན་མོ་ཉལ་དུས་
དང་།གོམ་པ་སྤོ་དུས་སུ་རང་གི་རྣམ་རྟོག་ལ་བྱ་ར་བྱོས་དང་། ཏག་ཏག་
བསམ་བློ་ལ་བརྟག་པར་གྱིས་དང་། ཡོ་བསྲང་བྱེད་མི་དགོས། དེ་ནས་
ཁྱེད་ཀྱིས་སྒོམ་སྒྲུབ་ཀྱི་ཐོག་མ་དེ་སྦྱོང་ངེས། ད་ནི་ཧ་ཅང་ཁུ་སིམ་པོའི་
ངང་བཞུགས་དང་། རང་ཉིད་ཀྱི་མིག་ཚུམས་དང་། མིག་འབྲས་གཉིས་
ཐོག་མཐའ་ཀུན་ཏུ་འགུལ་གྱིན་མེད་པ་རྟོགས་ངེས། རང་ཉིད་ཀྱི་རྣམ་
རྟོག་ལ་རྟོག་ཞིབ་གྱིས་དང༌།དེ་ནས་ཁྱེད་ཀྱིས་སྦྱོང་ཐུབ། ཐེངས་གཅིག་
ལ་ཁྱེད་ཀྱིས་ཤེས་བྱར་མཐའ་མེད་པ་རྟོགས་འགོ་རྩོམ་ངེས།

ལེའུ་གཉིས་པ། ཆོས་ལུགས་དང་ཚན་རིག་གི་བསམ་བློ།

ཞོགས་པ་སྔ་བོ་འདིར་ངས་ཁ་དོག་ནག་ཅིང་སྐེ་དམར་བའི་
མཛེས་སྡུག་གི་བྱེའུ་ཞིག་མཐོང་སོང་། ངས་བྱེའུ་དེའི་མིང་ལ་ཅི་ཞིག་
ཟེར་བ་མི་ཤེས། བྱེའུ་དེ་ལྗོན་ཤིང་གཅིག་ནས་གཅིག་བརྒྱུད་དེ་འཕུར་
ཞིང་། དེའི་མགྲིན་ལམ་ན་སྙན་འཇེབས་ཀྱི་གསུང་སྐད་ཅིག་འདུག་ལ།
དེ་ནི་མིག་གི་ལོངས་སྤྱོད་དུ་ཆེས་མཛེས་སྡུག་ལྡན་པ་ཞིག་རེད། ངས་
ཁྱེད་ཚོར་ཚབས་ཆེ་བའི་དོན་རྐྱེན་ལས་ཞོགས་པ་འདི་གླེང་བར་འདོད།
གལ་སྲིད་ཁྱེད་ཀྱིས་ཉན་འདོད་ན། རྗེས་སུ་ངེས་པར་དུ་གཟབ་ནན་
ངང་ཉོན་དང་། གཅིག་བྱས་ན། ཁྱེད་ཀྱིས་རང་གི་དགེ་རྒན་དང་ལྷན་དུ་
དེ་ལ་བགྲོ་གླེང་བྱེད་ཐུབ་པར་ངེས། ངས་འཛམ་གླིང་ཧྲིལ་བོར་དོ་ཁུར་
བྱེད་ཅིང་། འཛམ་གླིང་ཧྲིལ་བོར་ཟིང་འཁྲུག་སློང་བའི་སྐོར་གྱི་གནད་
དོན་ལ་གླེང་སློང་བྱེད་འདོད། དེ་ནི་ཆོས་ལུགས་ཀྱི་སེམས་ཁམས་དང་
ཚན་རིག་གི་བསམ་བློའི་གནད་དོན་ཞིག་རེད། འཛམ་གླིང་འདིའི་
སྒང་ན་ལྟ་བ་འདི་གཉིས་གནས་ཡོད། འདི་དག་ནི་བསམ་བློའི་གནས་
བབ་གཉིས་ཁོ་ན་སྟེ། རིན་ཐང་ལྡན་ཞིང་ཡང་དག་པའི་ཆོས་ལུགས་ཀྱི་
སེམས་ཁམས་དང་ཚན་རིག་གི་བསམ་བློ་ཞིག་རེད། བྱ་འགུལ་གཞན་
དག་རེ་རེར་གཏོར་བཤིག་གི་རང་བཞིན་ལྡན་ཞིང་། སྡུག་བསྔལ་ལྕི་མོ་
དང་། མགོ་རྙོགཐབས་རྡུགས་ཀྱི་སྣ་འདྲེན་པར་བྱེད།
ཚན་རིག་གི་བསམ་བློ་ནི་ཧ་ཅང་དོན་དངོས་དང་མཐུན་ཞིང་།
གསར་གཏོད་ནི་དེའི་འགན་དབང་དང་ལྟ་བ་རེད། ཚན་རིག་གིས་བྱ་
དངོས་ཡོད་ཚད་རྒྱང་མཐོང་དང་རྒྱང་ཤེལ་བརྒྱུད་ནས་རྟོགས་པར་བྱེད་
ཅིང་། ཡོད་ཚད་དོན་དངོས་སུ་གང་ཡིན་པ་དེ་བཞིན་དུ་མཐོང་ངེས་
ལ༑ ལྟ་ཚུལ་དེའི་ཕྱོགས་ནས། ཚན་རིག་གིས་ལྟ་གྲུབ་གསར་དུ་བསྐྲུན་
ནས་གྲུབ་དོན་རི་མོར་ཕབ་ཡོད། དེ་ལྟ་བུའི་བསམ་བློ་ནི་དོན་དངོས་
ཤིག་ལས་གཞན་ཞིག་ཏུ་འཕོ་བར་བྱེད་ཅིང་། ཚན་རིག་གི་ནུས་པས་
མི་སྒེར་གྱི་ཆ་རྐྱེན་དང་། མི་རིགས་རིང་ལུགས། རིགས་རྒྱུད། ཕྱོགས་
ལྷུང་བཅས་ཀྱི་ཐད་ལ་ཅི་ཡང་བསྒྲུབ་མི་ཐུབ། ཚན་རིག་པ་རྣམས་
ཀྱིས་གནད་དོན་གསར་རྙེད་དང་། སའི་གོ་ལ་དང་རྒྱུ་སྐར། གཟའ་སྐར་
གྱི་གྲུབ་ཚུལ་ལ་ཞིབ་འཇུག མིའི་རིགས་ཀྱི་ན་ཚ་གསོ་ཚུལ་གསར་
འཚོལ། མིའི་རིགས་ཀྱི་ཚེ་སྲོག་རྒྱུན་བསྲིང་བྱེད་པ། འདས་མ་འོངས་
ཀྱི་དུས་འགྲེལ་བརྗོད་བཅས་བགྱི་བར་བྱེད། འོན་ཀྱང་། ཚན་རིག་རང་
བཞིན་གྱི་བསམ་བློ་དང་གསར་གཏོད་ཁག་ནི་མི་རིགས་རིང་ལུགས་
ཀྱི་བསམ་བློས་བེད་སྤྱོད་དང་བཤུ་གཞོག་གཏོང་བར་བྱེད། བསམ་བློ་
དེ་ནི་རྒྱ་གར་དང་ཨུ་རི་སུ། ཨ་རི་བཅས་ཀྱི་རེད། ཚན་རིག་གི་གསར་
གཏོད་དེ་རྒྱལ་ཁོངས་དང་གླིང་ཕྲན་གྱིས་བཀོལ་སྤྱོད་དང་བཤུ་གཞོག་
གཏོང་བར་བྱེད།
དེ་ནས་ཆོས་ལུགས་ཀྱི་སེམས་ཁམས་ཤིག་མངའ་ཞིང་། དོན་
དམ་པའི་ཆོས་ལུགས་ཀྱི་སེམས་ཁམས་དེ་གྲུབ་མཐའ་དང་ཚོགས་སྡེ།
ཆོས་ལུགས། སྒྲིག་འཛུགས་ཀྱི་ཆོས་ཚོགས་གང་རུང་ལ་མི་གཏོགས།
ཆོས་ལུགས་ཀྱི་སེམས་ཁམས་དེ་ཧིན་རྡུའི་སེམས་ཁམས་དང་། ཡེ་ཤུ་
བའི་སེམས་ཁམས། ནང་པའི་སེམས་ཁམས། ཡང་ན་ཁ་ཆེའི་སེམས་
ཁམས་གང་ཡང་མིན་ཏེ། ཆོས་ལུགས་ཀྱི་སེམས་ཁམས་དེ་རང་ཉིད་
ལ་ཆོས་ལུགས་སུ་འབོད་པའི་ཚོགས་སྡེ་གང་དུའང་མི་གཏོགས་སོ། །
ཆོས་ལུགས་ཀྱི་སེམས་ཁམས་དེ་ཡེ་ཤུའི་ཆོས་ཚོགས་དང་ལྷ་ཁང་། ཁ་
ཆེའི་ལྷ་ཁང་ལ་ཕྱོགས་པའི་སེམས་ཁམས་དེ་མིན་ལ།དེ་ནི་ངེས་གཏན་
གྱིས་གྲུབ་པའི་ལྟ་གྲུབ་དང་དད་པ་གཙོ་བོར་འཛིན་པའི་ཆོས་ལུགས་
ཀྱི་སེམས་ཁམས་ཤིག་ཀྱང་མ་རེད། ཆོས་ལུགས་ཀྱི་སེམས་ཁམས་དེ་
་ཚང་བའི་སྒོ་ནས་ཁེར་རྐྱང་བ་ཞིག་རེད། དེ་ནི་སྲོལ་རྒྱུན་དང་། ཡིད་
ཆེས། ལྟ་གྲུབ། བདེན་རྫུན་དབྱེ་འབྱེད་ཀྱི་ཆོས་ཚོགས་བརྒྱུད་ནས་
མཐོང་བའི་སེམས་ཁམས་ཤིག་རེད། དེ་ནི་མི་རིགས་རིང་ལུགས་དང་
ཁོར་ཡུག་གིས་ཆ་རྐྱེན་བསྐྲུན་པ་ཞིག་མིན་པར། ཚད་གཞི་དང་བར་
མཚམས་མེད་པའི་སེམས་ཁམས་ཤིག་དང་། དེ་ནི་སྐྱོན་གྱིས་མ་གོས་
པ་དང་། དྭངས་ཤིང་གཙང་བ། གཞོན་ཤ་དོད་པ། གསར་པ་གསར་རྐྱང་
དང་ཐོལ་བྱུང་རང་བཞིན་ལྡན་པ་ཞིག་རེད། སྐྱོན་གྱིས་མ་གོས་ཤིང་
གཞོན་ཤ་དོད་པའི་སེམས་ཁམས་དེ་ནི་ཆེས་ཁྱད་དུ་འཕགས་པའི་ལྷོད་
བག་ལྡན་ཞིང་། བླ་མེད་ཀྱི་སེམས་ཁམས་ཤིག་ཡིན་སྟབས་དྲང་བདེན་
མིན་པའི་ཆ་གང་ཡང་མེད། ཁྱེད་ཀྱིས་དཀོན་མཆོག་ཏུ་འབོད་པའི་
ཚད་གཞལ་ཐབས་མེད་པ་དེའང་དེ་ལྟ་བུའི་སེམས་ཁམས་གཅིག་པུས
ཉམས་སུ་མྱོང་ནུས།
ཆོས་ལུགས་ཀྱི་སེམས་ཁམས་དང་ཚན་རིག་གི་སེམས་ཁམས་
ལྷན་དུ་སྦྲེལ་དུས་འགྲོ་བ་མི་ནི་དོན་དམ་པའི་འགྲོ་བ་མི་ཡིན་ཏེ། དེ་
ནས་མིའི་རིགས་ཀྱིས་ཡི་ཤུའི་ཆོས་ལུགས་དང་། བྲམ་ཟེའི་ཆོས་ལུགས།
སྤྱི་ཚོགས་རིང་ལུགས། ཡང་ན། དམར་ཤོག་རིང་ལུགས་ཀྱི་འཇིག་རྟེན་
མིན་པར་ཡང་དག་པའི་འཇིག་རྟེན་ཞིག་བསྐྲུན་ངེས། དོན་དངོས་སུ་
དོན་དམ་པའི་བྲམ་ཟེ་ནི་སྐྱེས་བུ་ཞིག་ཡིན་ལ། ཁོང་ནི་སྤྱི་ཚོགས་ནང་
དུ་གོ་གནས་མེད་ཅིང་དབང་སྒྱུར་བྲལ་ལ། གྲལ་རིམ་མེད་ཅིང་ཆོས
ལུགས་ཀྱི་གྲུབ་མཐའ་གང་ལའང་མི་གཏོགས་སོ། ། ཁོང་ནི་དོན་དམ་
པའི་བྲམ་ཟེ་ཞིག་གམ། འགྲོ་བ་མིའི་རིགས་གསར་པ་ཞིག་སྟེ། ཁོས་
ཚན་རིག་དང་ཆོས་ལུགས་ཀྱི་སེམས་ཁམས་མཉམ་དུ་སྦྲེལ་ཐུབ་པར་
བརྟེན། ཁོ་རང་ཉིད་ཀྱི་སེམས་སུ་ཕན་ཚུན་འཆམ་མཐུན་ལས་འགལ་
ཟླ་གང་ཡང་མེད་དོ། ། ངའི་བསམ་པར་སློབ་གསོའི་དམིགས་ཡུལ་ནི་
སེམས་ཁམས་འདི་བསྐྲུན་རྒྱུ་དེ་རེད་ལ། དེ་ནི་ཧ་ཅང་རང་ཚུགས་ལྡན་
པས་སྤྱི་ཚོགས་ཀྱིས་བསྐྲུན་ཟིན་པའི་ལམ་ལུགས་གང་གི་རྗེས་སུའང་
འབྲང་བར་མི་བྱེད།
ཆོས་ལུགས་ཀྱི་བསམ་བློ་ནི་གསར་གཏོད་ནུས་པའི་སེམས་
ཁམས་ཤིག་སྟེ། འདས་ཟིན་པ་བསྒྲུབས་ཚར་དགོས་པ་ཞིག་མིན་པར།
ད་ལྟའི་དུས་ཚོད་ཁྲོད་དུའང་འཚོལ་ཞིབ་བྱེད་དགོས། སེམས་ཁམས་
འདི་ནི་(Bible)ཡེ་ཤུའི་གསུང་རབ་དང་། (Upanishads)འཁོར་ཉན།
(Gita)དཔལ་ནག་པོའི་གླུའི་གཞུང་ལས་གསུངས་པའི་སེམས་ཁམས
མིན་པར། དེ་ལས་དཔྱད་ཞིབ་ཀྱི་ནུས་པ་དང༌། ཐོལ་བརྒལ་གྱི་དངོས་
ཡོད་བསྐྲུན་པའི་ནུས་པ་ལྡན་པ་ཞིག་རེད། འདི་ལ་འགྲེལ་བརྗོད་མེད་
ལ་ལྟ་གྲུབ་ཀྱང་མེད་དོ། ། གསལ་རིག་ཆེ་ཞིང་གནད་དུ་ཁེལ་ལ། རང་
ཉིད་ཀྱི་ཞེད་སྣང་དང་བདེ་འཇགས་ལ་སེམས་ཁུར་མེད་ཅིང་འཇིགས
སྣང་དང་བྲལ་བའི་སེམས་ཁམས་ལྡན་པར་བྱ་རྒྱུ་སྟེ། ཆོས་ལུགས་དང་
ཚན་རིག་གི་སེམས་ཁམས་ཡོད་པ་དེ་སྤྱིར་བཏང་ནས་དཀའ་ཁག་ཆེ་
བ་ཞིག་རེད། རང་ཉིད་ཀྱི་སྐོར་མི་ཤེས་པ་དང་། རང་ཉིད་དང་འབྲེལ་
ཡོད་ཚང་མ་སྟེ།ཕྱིའི་ལུས་པོ་དང་།ནང་སེམས་རྒྱུད།ཚོར་འདུ། གཞན་
ཡང་སེམས་པ་དང་རྣམ་རྟོག་གིས་བྱེད་ནུས་ཇི་ལྟར་འདོན་པ་མི་ཤེས་
པར་ང་ཚོར་ཆོས་ལུགས་ཀྱི་སེམས་ཁམས་ཤིག་མངའ་མི་ཐུབ། དེ་དག་
གིས་མ་བསྒྲིབས་ཤིང་དེ་ལས་བརྒལ་བར་བྱེད་པ་ལ། ང་ཚོ་ངེས་པར་དུ་
ཚན་རིག་གི་སེམས་ཁམས་དང་ལྷན་དུ་དེའི་ཉེ་སར་བཅར་དགོས་ཏེ།
ཚན་རིག་གི་སེམས་ཁམས་དེ་ནི་རིས་སུ་མ་ཆད་ཅིང་གསལ་རིག་ཆེ་
ལ༑ གནད་དུ་ཁེལ་བས། དངོས་ཡོད་རྟོགས་ཤིང་འཚོལ་ཞིབ་བྱེད་ཐུབ་
ལ་སྐྱོན་བརྗོད་མི་བྱེད་པ་ཞིག་རེད།
ཁྱེད་ལ་དེ་ལྟ་བུའི་སེམས་ཁམས་ཤིག་མངའ་དུས། ཁྱེད་རང་དངོས་
གནས་སྙིང་རྗེར་རྒྱུས་མངའ་ཡོད་པའི་སྐྱེས་བུ་ཞིག་སྟེ། བློ་སྦྱངས་ཟིན་
པའི་སྐྱེས་བུ་ཞིག་རེད། དེ་ལྟ་བུའི་སྐྱེས་བུ་དེས་གསོན་པོར་འཚོ་བ་
ཅི་ཞིག་ཡིན་པ་རྟོགས་ངེས། གང་ཟག་ཅིག་གིས་འདི་ལྟ་བུ་ཇི་ལྟར་
མངོན་འགྱུར་བྱེད་དགོས་སམ། ཡེ་ཤུ་བ་དང་ཁ་ཆེ།ཧིན་རྡུ་བཞིན་རང་
རང་སོ་སོའི་འགྲེལ་བརྗོད་དང་གླེང་སློང་ལས་འདས་ཏེ། སྐྱོན་གྱིས་མ་
གོས་པའི་སེམས་ཀྱི་ཟབ་ཚད་ལ་ཕན་པ་བསྒྲུབ་རྒྱུ་ཙམ་མ་ཟད། རིག་
པ་རྣོན་པོ་དང༌། ཧ་ཅང་སྤྱང་གྲུང་འཛོམས་ཤིང་ཡང་དག་པའི་སྒོ་ནས་
བསམ་བློ་གཏོང་ཐུབ་པ་བཅས་ཀྱི་ཐད་ནས། སློབ་མ་ཚོ་ཚན་རིག་དང་
མཐུན་པ་ཞིག་ཏུ་འགྱུར་བར་རོགས་རམ་བྱེད་རྒྱུ་དེ་གལ་ཆེན་ཞིག་
རེད། དགེ་རྒན་སུས་ཀྱང་ཁྱེད་རང་གནས་དེར་འཁྲིད་མི་ཐུབ་ཅིང་
དཔེ་ཆ་གང་དུའང་མ་བསྟན་པ། སེམས་ཁམས་ཀྱིས་ཀྱང་ཚད་གཞལ་
མི་ནུས་པའི་ཉམས་མྱོང་བཙལ་ཏེ་འགྲེལ་བརྗོད་ཀུན་ལས་བརྒལ་བ་
ཞིག་སློབ་མར་སློབ་གསོ་སྤྲོད་སྲིད་དམ། གལ་སྲིད་དར་ཁྱབ་ཆེ་བའི་
སློབ་གྲྭ་དེའི་ནང་དུ་དེ་ལྟ་བུའི་སློབ་གསོ་ཞིག་མྱོང་ཐུབ་ཚེ། དེ་ནི་ཧ་
ཅང་རིན་ཐང་ལྡན་པ་ཞིག་འབྱུང་ངེས།ཁྱེད་ཚོ་ཚང་མས་ངེས་པར་དུ་དེ་
ལྟ་བུའི་སློབ་གྲྭ་ཞིག་གསར་འཛུགས་ལ་རིན་ཐང་ལྡན་པར་རྟོགས་ཐུབ།
དེ་ནི་དགེ་རྒན་རྣམ་པ་དང་བདག་གིས་ཉིན་འགའི་རིང་བགྲོ་གླེང་
བྱས་པ་དེ་ཡིན། ང་ཚོས་རླབས་ཆེན་གྱི་བྱ་བཞག་མང་པོའི་ཐད་གླེང་
སློང་བྱས་ཡོད་དེ། དབང་སྒྱུར་དང་། སྒྲིག་ལམ་སྐོར། ཇི་ལྟར་སློབ་ཁྲིད་
བྱེད་དགོས་པ། ཅི་ཞིག་འཁྲིད་དགོས་པ། ཅི་ཞིག་ལ་མཉན་པར་བྱ་
དགོས་པ། སློབ་གསོ་ནི་ཅི་ཞིག་ཡིན་པ། རིག་གཞུང་ནི་ཅི་ཞིག་ཡིན་
པ་བཅས་ཀྱི་སྐོར། བརྟན་བརླིང་གི་སྒོ་ནས་ཇི་ལྟར་སྐྱོང་བའི་སྐོར་ལ་
གླེང་མོལ་བྱས་ཡོད། བྲོ་འཁྲབ་པ་དང་གླུ་དབྱངས་ལེན་པ། སློབ་ཚན་
ལ་ཉན་པ། གྲངས་རིག་པའི་ཕྱོགས་ལ་དོ་སྣང་བྱེད་པ་དེ་དག་ཁོ་ན་ནི་
མི་ཚེ་ཧྲིལ་བོའི་ལས་དོན་མིན་ཏེ། ཁ་ནང་དུ་ཕྱོགས་ནས་བལྟ་བ་དང་
གོ་རྟོགས་སད་པ། རང་ཉིད་ལ་བལྟ་བ་དང་བརྟན་བརླིང་ངང་སྡོད་པ་ནི་
མི་ཚེའི་ཆ་ཤས་ཤིག་ཡིན། གཞན་ཡང་། ཅིའི་ཕྱིར་ང་ཚོས་བསམ་བློ་
གཏོང་བཞིན་པ་དང་། ཅི་ཞིག་ལ་བསམ་བློ་གཏོང་བ། ཇི་ལྟར་བསམ་
བློ་གཏོང་བར་རྟོག་ཞིབ་བྱེད་རྒྱུ་ཡང་གལ་ཆེ། གྲོང་པའི་མི་མང་དང་
ཁོང་ཚོའི་སྡུག་བསྔལ་ལ་རྟོག་ཞིབ་བགྱི་བ། འདབ་ཆགས་ལ་བལྟ་རྒྱུ་
ཡང་མི་ཚེའི་ཆ་ཤས་ཤིག་སྟེ། དེ་ནི་སྤྱི་ཚོགས་ཀྱིས་རྒྱུན་བསྲིང་པའི་
ཁྲོད་དུ་ང་ཚོ་མི་རེ་ངོ་རེར་འབྱུང་བའི་སྣང་ཚུལ་ཞིག་ཡིན། འདི་དག་
ཀུན་པོ་སློབ་གསོའི་ཆ་ཤས་ཤིག་རེད།

ལེའུ་གསུམ་པ། ཤེས་བྱ་དང་རྣམ་དཔྱོད།

ཁྱེད་ཚོ་འདིར་ལྷན་དུ་འཛོམས་པ་ནི་ས་ཁམས་རིག་པ་དང་།ཚན་
རིག གྲངས་རིག་པ། སྐད་བརྡ་རིག་པ།སྐྱེ་དངོས་རིག་པ།ལོ་རྒྱུས་རིག་
པ་སོགས་ཤེས་བྱའི་ཆེད་དུ་ཡིན། ཁྱེད་ཀྱིས་འདིར་སྦྱོང་བའི་ཤེས་བྱ་
ལས་ལོགས་སུ་ཕྱོགས་བསྒྲིགས་ཀྱི་ཤེས་བྱ། རིགས་རྒྱུད། ཡབ་མེས།
ཁྱེད་ཀྱི་མི་རབས་སྔ་མའི་ཤེས་བྱ་བཅས་ཚུད་ཡོད། ཁོ་ཚོར་རླབས་
ཆེན་གྱི་ཉམས་མྱོང་མང་པོ་ཡོད་ལ། རླབས་ཆེན་གྱི་བྱ་བ་མང་པོ་བྱུང་
ཡོད། ཁོང་ཚོའི་ཕྱོགས་བསྡུས་ཉམས་མྱོང་ནི་ཤེས་བྱར་གྲུབ་ཡོད། དེ་
ནས། ཁྱེད་རང་མི་སྒེར་གྱི་ཉམས་མྱོང་དང་། ཚོར་སྣང་། རྣམ་འགྱུར་
སྟོན་སྟངས། ཕྱོགས་ལྷུང་། ཁམས་དང་མོས་པར་བསྟུན་པའི་ཤེས་བྱ་
བཅས་ཚུད་ཡོད་པས། ཁོ་ཚོ་རང་གི་ཐུན་མིན་གྱི་གྲུབ་ཚུལ་ལ་ཚོད་
དཔག་བྱེད་ཐུབ།དེ་ལྟར། ཚན་རིག་རང་བཞིན་དང་། སྐྱེ་ཁམས་རིག་
པ༑ གྲངས་རིག་པ། དངོས་ཁམས་རིག་པ། ས་ཁམས་རིག་པ། ལོ་རྒྱུས་
རིག་པའི་ཤེས་བྱ་བཅས་འདུས་ཡོད། ད་དུང་འདས་པའི་དུས་ཀྱི་ཕྱོགས་
བསྒྲིགས་བྱས་པའི་ཤེས་བྱ་འདུས་ཡོད། དེ་ནི་ཚོགས་སྡེ་དང་རིགས་
རྒྱུད་ཀྱི་སྲོལ་རྒྱུན་དང་། དེ་ནས་མི་རང་ཉིད་ཀྱི་ཉམས་མྱོང་བསགས་
པའི་མི་སྒེར་གྱི་ཤེས་བྱ་བཅས་འདུས་ཡོད། ཤེས་བྱ་རིགས་གསུམ་དུ་
དགར་ཆོག་སྟེ། ཚན་རིག་དང་། ཕྱོགས་བསྒྲིགས། མི་སྒེར་བཅས་ཀྱི་སྒོ་
ནས་དབྱེ་ཆོག དེ་དག་ཕྱོཊ་བསྒྲིགས་ཀྱི་རྣམ་པའི་སྒོ་ནས་རྣམ་དཔྱོད་
བསྐྲུན་ཐུབ་བམ།
ད་ནི་ཤེས་བྱ་ནི་ཅི་ཞིག་ཡིན་ནམ། ཤེས་བྱ་ནི་རྣམ་དཔྱོད་དང་
འབྲེལ་བ་ཡོད་དམ། རྣམ་དཔྱོད་ཀྱིས་ཤེས་བྱ་བེད་སྤྱོད་ཀྱིན་ཡོད་ལ།
རྣམ་དཔྱོད་ལ་བདེ་ཐང་དང་རྒྱུ་མཚན། ཆ་ཚང་བ་དང་གསལ་བོའི་
སྒོ་ནས་བསམ་བློ་གཏོང་བའི་འཇོན་ཐང་ཡོད་ངེས། རྣམ་དཔྱོད་ནི་
གནས་བབ་ཅིག་སྟེ། དེའི་ཁྲོད་དུ་མི་སྒེར་གྱི་སེམས་ཚོར་དང་བསམ་
ཚུལ། ཕྱོགས་ལྷུང་། ཁམས་དང་མོས་པ་འཐིམས་མེད་དེ། རྣམ་དཔྱོད་
ནི་ཐད་ཀའི་གོ་རྟོགས་ལ་ནུས་པ་འདོན་བྱེད་ཅིག་ཡིན། ངས་འདི་ཅུང་
དཀའ་ཁག་ཆེ་བར་སྙམ་ནས་ཞེད་སྣང་སྐྱེས། འོན་ཀྱང་། དེ་ནི་གལ་
ཆེ་ཞིང་ཁྱེད་ཀྱི་ཀླད་པ་སྦྱོང་བརྡར་ལ་ཕན་ཐོགས་ཆེ། དེ་རུ་ཤེས་བྱ་
དང་རྣམ་དཔྱོད་ཡོད་ལ། ཤེས་བྱ་ནི་བྱུང་ཟིན་པ་ཞིག་མུ་མཐུད་ནས་
ཁ་གསབ་བགྱི་བ་དེ་རེད། རྣམ་དཔྱོད་ནི་ཧ་ཅང་ཚོར་ཤུགས་རྣོ་ཞིང་
སྤྱང་གྲུང་ལྡན་ལ། ད་དུང་གོ་རྟོགས་ཟབ་པའི་སེམས་ཀྱི་ཁྱད་ཆོས་ཤིག་
རེད། རྣམ་དཔྱོད་ཀྱིས་དམིགས་སུ་བཀར་བའི་ཐག་གཅོད་དང་གདེང་
འཇོག་གང་ལའང་ཡིད་ཆེས་མི་བྱེད་ཀྱང་། ཧ་ཅང་གསལ་རིག་དང་
རྒྱུ་མཚན་ལྡན་པའི་སྒོ་ནས་བསམ་གཞིགས་གཏོང་བའི་ནུས་པ་ཡོད།
རྣམ་དཔྱོད་ལ་ཐེ་གཏོགས་མེད་ཅིང་། ཁྱེད་རང་དེའི་རྗེས་སུ་སྙེག་གིན་
ཡོད་དམ། ད་ནི་རྣམ་དཔྱོད་འདི་ཇི་ལྟར་བྱས་ནས་བློ་སྦྱོང་བྱ་ཐུབ་
བམ། རྣམ་དཔྱོད་འདིའི་ནུས་པ་ཅི་ཞིག་རེད་དམ། ཁྱེད་རང་འདིར་
འཚོ་བཞིན་ཤེས་བྱའི་ཡན་ལག་སྣ་ཚོགས་དང་། སྒྲིག་ལམ་སྣ་ཚོགས་
ཁྲོད་ནས་སློབ་གསོ་ཐེབས་སྲིད་དམ། ཁྱེད་རང་ཡང་ཡོན་ཏན་ཅན་
ཞིག་ཏུ་འགྱུར་ཞིང་དེ་ནས་སྐབས་ཐོག་དེར་རྣམ་དཔྱོད་རྒྱུད་ལ་སྐྱེ་ངེས་
སམ། ཁྱེད་ཀྱིས་གནད་འགག་དེ་ཤེས་སམ། ཁྱེད་ལ་བཟོ་ལས་འཆར་
འགོད་པ་དང་གྲངས་རིག་པའི་ཤེས་བྱ་ལེགས་པོ་ཞིག་ཐོབ་སྲིད། ཁྱེད་
ཀྱིས་ལག་འཁྱེར་ཞིག་ཁྱེར་ནས་མཐོ་རིམ་སློབ་གྲྭ་འགྲིམས་ཏེ་འཆར་
འགོད་ཀྱི་རིམ་པ་དང་པོ་ཞིག་ཏུ་འགྱུར་ངེས། འོན་ཀྱང་། སྐབས་ཐོག་
དེར། ཁྱེད་རང་སྤྱང་གྲུང་ལྡན་ཞིང་ཚོར་སྣང་སྐྱེན་པོ་ཞིག་ཏུ་འགྱུར་
བཞིན་ཡོད་དམ། རྣམ་དཔྱོད་དང་གོ་རྟོགས་ལྷན་དུ་ཁྱེད་ཀྱིས་གསལ་
རིག་ལྡན་ཞིང་རྒྱུ་མཚན་ཡོད་པའི་སྒོ་ནས་བསམ་བློ་གཏོང་བཞིན་
ཡོད་དམ། རྣམ་དཔྱོད་དང་ཤེས་བྱའི་བར་ན་དེ་གཉིས་ཆ་སྙོམས་ཤིང་
མཐུན་སྣང་གི་གནས་ཤིག་ཡོད་དམ། གལ་སྲིད་ཁྱེད་རང་ཕྱོགས་ལྷུང་
ཅན་དུ་གྱུར་ཅིང་། བསམ་བློའི་རང་ཚུགས་ཡོད་ཚེ། ཁྱེད་ཀྱིས་བསམ་
བློ་གསལ་བོར་གཏོང་མི་ཐུབ། གལ་སྲིད་ཁྱེད་ལ་ཚོར་ཤེས་སྐྱེན་པོ་དེ་
མེད་ཚེ། ཁྱེད་ཀྱིས་བསམ་བློ་གསལ་བོར་གཏོང་མི་ཐུབ། དེ་ཡང་རང་
བྱུང་ཁམས་ལ་བཅངས་པའི་ཚོར་ཤེས་སྐྱེན་པོ་དང་། ཁྱེད་ཀྱི་མཐའ་སྐོར་
ན་ཅི་ཞིག་འབྱུང་བཞིན་པའི་བྱ་དངོས་མཐའ་དག གཞན་ཡང་། ཁྱེད་
ཀྱི་ཕྱི་རོལ་དུ་ཅི་ཞིག་འབྱུང་བཞིན་པ་ཁོ་ན་མིན་པར། ནང་སེམས་
རྒྱུད་དུ་ཅི་ཞིག་འབྱུང་བཞིན་པར་ཚོར་ཤེས་སྐྱེན་པོ་དགོས། གལ་སྲིད་
ཁྱེད་ལ་ཚོར་ཤེས་སྐྱེན་པོ་དང་གོ་རྟོགས་མེད་ན། ཁྱེད་ཀྱིས་བསམ་བློ་
ཞིབ་ཏུ་གཏོང་མི་ནུས། རྣམ་དཔྱོད་ཀྱིས་གསལ་སྟོན་བྱེད་པ་ནི་ཁྱེད་
ཀྱིས་སའི་གོ་ལ་དང་། ལྗོན་ཤིང་གི་ཚོགས། གནམ་སྔོན་པོ་བཅས་ཀྱི་
མཛེས་སྡུག་དང་། ལྟ་ན་སྡུག་པའི་ཉི་ནུབ། སྐར་ཚོགས། བསྔོ་སྨོན་གྱི་
མཛེས་པ་འདི་དག་མཐོང་བར་སྟོན་པར་བྱེད།
ད་ནི་སློབ་གྲྭ་འདིའི་རྣམ་དཔྱོད་འདི་ཁྱེད་ཀྱིས་གཅིག་ཏུ་བསྡུ་ཐུབ་
བམ། ཁྱེད་ཀྱིས་རྣམ་དཔྱོད་དེ་བསྡུ་བཞིན་ཡོད་དམ། ཡང་ན་དཔེ་
ཀློག་བརྒྱུད་ནས་ཤེས་བྱ་བསྡུ་བ་ཙམ་ཡིན། གལ་སྲིད་ཁྱེད་ལ་རྣམ་
དཔྱོད་དང་ཚོར་ཤེས་སྐྱེན་པོ་མེད་ན། དེ་ནས་ཤེས་བྱ་ནི་ཧ་ཅང་ཉེན་
ཚབས་ཆེ་བའི་ངོ་བོར་འགྱུར་ངེས་ཏེ། དེ་ནི་གཏོར་བཤིག་གི་དམིགས་
ཡུལ་དུ་བེད་སྤྱོད་པར་བྱེད། འདི་ནི་འཛམ་གླིང་ཧྲིལ་བོས་ཅི་ཞིག་བྱེད་
བཞིན་པ་དེ་རེད། ཁྱེད་ལ་གནད་དོན་འདྲི་བ་དང་འཚོལ་ཞིབ་བྱེད་
པའི་རྣམ་དཔྱོད་དེ་ཡོད་དམ། དགེ་རྒན་རྣམས་དང་ཁྱེད་ཀྱིས་རྣམ་
དཔྱོད་འདིའི་ཡོན་ཏན་སྐོར་ལ་ཅི་ཞིག་གསལ་འདེབས་བྱེད་བཞིན་
ཡོད་དམ། རྣམ་དཔྱོད་དེ་ཡིས་སྤྲོ་སྣང་མེད་པ་དང་། མི་གཙང་བ། ས་
གཞིའི་མཛེས་སྡུག དེ་དག་སེམས་རྒྱུད་དུ་འབྱུང་བཞིན་པ་རྟོགས་ལ།
ཇི་ལྟར་བསམ་བློ་གཏོང་བ། རྣམ་རྟོག་ཕྲ་མོར་ཇི་ལྟར་དཔྱོད་པར་བྱེད་
པ་བཅས་ཀྱང་རྟོགས་ཐུབ། ཁྱེད་ཀྱིས་འདི་དག་ཚང་མ་བགྱི་བཞིན་
ཡོད་དམ། གལ་སྲིད་མེད་ན། ཁྱེད་ལ་སློབ་གསོ་ཐོབ་པའི་ཁ་ཕྱོགས་ཅི་
ཞིག་ཡིན་ནམ།
ད་ནི་སློབ་གསོ་བའི་བྱེད་ནུས་ཅི་ཞིག་ཡིན་ནམ། ཁྱེད་ལ་གནས་
ཚུལ་དང་ཤེས་བྱ་ཁོ་ན་མཁོ་སྤྲོད་བྱེད་རྒྱུ་དེ་ཡིན་ནམ། ཡང་ན། ཁྱེད་ཀྱི་
སེམས་རྒྱུད་དུ་རྣམ་དཔྱོད་འདི་འབྱུང་བར་བྱ་རྒྱུ་དེ་རེད། གལ་སྲིད་ང་
འདིར་དགེ་རྒན་ཞིག་ཡིན་ན། ངས་ཅི་ཞིག་བསྒྲུབ་འདོད་པ་ཁྱེད་ཀྱིས་
ཤེས་སམ། ཐོག་མར་ངས་འདོད་པ་ནི་ཁྱེད་ཀྱིས་ང་ལ་བྱ་དངོས་གང་གི་
ཐད་ནས་དྲི་བ་འདྲི་རྒྱུ་དེ་རེད། ཤེས་བྱའི་ཐད་ནས་མིན་ཏེ། དེ་ནི་ཧ་ཅང་
སྟབས་བདེ་བོ་རེད། འདབས་ཀྱི་རི་བོ་ཆུང་ངུ་འདི་དག་དང་། ལྗོན་ཤིང་
གི་ཚོགས་ལ་ཇི་ལྟར་བལྟ་རྒྱུ་དང་། འདབ་ཆགས་ཀྱི་སྐད་ལ་ཇི་ལྟར་
ཉན་རྒྱུ། ཆུ་མིག་དག་གི་རྗེས་སུ་ཇི་ལྟར་བསྙེགས་ནས་བལྟ་ཚུལ་སྐོར་
དྲི་བ་འདྲི་རྒྱུ་དེ་རེད། ངས་ཁྱེད་ལ་སྐྱོ་སྣང་གི་རང་བྱུང་ཁམས་དང་སའི་
གོ་ལ། གཤིན་ས་དམར་ཆི་ལེ་བ་དང་མཛེས་སྡུག་གི་ས་གཞི་བཅས་ལ་
བལྟ་བར་རོགས་རམ་བྱེད་འདོད།
དེ་ལྟར་ངས་གྲོང་གསེབ་པ་དང་མི་མང་ཚོར་ལྟོས་དང་ཞེས་བཤད་
འདོད། སྐྱོན་བརྗོད་མེད་པར་ཁོང་ཚོར་ལྟོས་དང་། ཁྱེད་ཀྱིས་ཆེས་
བཏང་སྙོམས་སུ་གནས་པར་བལྟ་རྒྱུ་མིན་པར། ཁོང་ཚོའི་རྒྱུ་ནོར་དང་
སྤྲང་གཟུགས་སྣ་ཚོགས་དེར་ལྟོས་དང་། རྩྭའི་སྤྱིལ་བུ་དེ་དག་ལ་ལྟོས་
དང་། ཁྱེད་རང་ལ་དེ་ལྟར་ཡོད་དམ། གལ་སྲིད་ཁོ་ཚོར་ཡོད་ཚད་ཡོད་
ན༑ ཁོ་ཚོས་ཅི་ཞིག་བསྒྲུབས་ཡོད་དམ། དགེ་རྒན་རྣམས་དེར་བསྡད་
ནས་རྩྭའི་སྤྱིལ་བུ་དག་ལ་བལྟས་ཡོད་དམ། དེ་ལྟར་ངས་ཁྱེད་ལ་བལྟ་
ཐུབ་པ་བཟོ་དགོས། དེ་ནི་ཁྱེད་རང་ཚོར་ཤེས་སྐྱེན་པོ་ལྡན་པར་བཟོ་རྒྱུ་
དེ་རེད། གལ་སྲིད་ཁྱེད་ལ་རང་གི་མཐའ་སྐོར་ན་ཅི་ཞིག་འབྱུང་བཞིན་
པར་འགན་འཁུར་མེད་ཅིང་བཏང་སྙོམས་ཡིན་ན། ཁྱེད་ལ་ཚོར་ཤེས་
མེད་པ་ཡིན། དེ་ནས་ངས་བཤད་འདོད་པ་ནི། ”ཁྱེད་རང་རྣམ་དཔྱོད་
དང་ལྡན་པ་ཞིག་བགྱི་བར། ཁྱེད་ཀྱིས་ངེས་པར་དུ་འགྲོ་འདུག་ཉལ་
ཆག་གི་སྤྱོད་ལམ་ཁྲོད་རང་གིས་ཅི་ཞིག་སྒྲུབ་བཞིན་པ་ཤེས་དགོས།
ཁྱེད་ཀྱིས་ཤེས་སོང་ངམ།
ངས་ཁྱེད་ཀྱི་ཟ་མའི་སྐོར་བརྗོད་འདོད། ངས་བཤད་འདོད་པ་ནི།
"བརྟག་ཅིང་དཔྱད་དེ་བགྲོ་གླེང་བྱོས་དང་། དྲི་བ་འདྲི་བར་ཞེད་སྣང་
བྱེད་མི་དགོས། འཚོལ་ཞིབ་དང་སློབ་སྦྱོང་གྱིས་དང་།” ཁྱེད་ཀྱི་འཛིན་
གྲྭའི་ནང་ངས་ཁྱེད་དང་ལྷན་དུ་སློབ་ཚན་ཞིག་ཇི་ལྟར་ཀློག་པ་དང་ཇི་
ལྟར་སྦྱོང་བ། བློ་རྩེ་གཅིག་སྒྲིམ་གྱིས་དོ་སྣང་བྱེད་པའི་དོན་ཅི་ཞིག་
ཡིན་པའི་སྐོར་ལ་བགྲོ་གླེང་བྱ་འདོད། གལ་སྲིད་ཁྱེད་ཀྱིས་བཤད་ན།
ཁྱེད་ཀྱིས་སྒེའུ་ཁུང་གི་ཕྱི་རོལ་དུ་བལྟ་འདོད་པ་དང་། ངས་བཤད་ན་
ངས་སྒེའུ་ཁུང་གི་ཕྱི་རོལ་དུ་བལྟ་བར་འདོད། ཁྱེད་ཀྱིས་སྒེའུ་ཁུང་གི་ཕྱི་
རོལ་དུ་བལྟ་འདོད་པའི་བྱ་དངོས་དག་མཐོང་ལ། དེ་མཐོང་བའི་རྗེས་སུ།
རང་གི་དཔེ་ཆར་དེ་མཚུངས་དང་དོད་དང་སྤྲོ་སྣང་ངང་གཟིགས་དང་།
དེ་ལྟར་ངས་བཤད་འདོད་པ་ནི། ་དཔེ་ཀློག་དང་བགྲོ་གླེང་བརྒྱུད་ནས།
ངས་ཁྱེད་རང་རྣམ་དཔྱོད་དང་ལྡན་པར་འགྱུར་བར་རམ་འདེགས་བྱེད་
འདོད། འཛམ་གླིང་འདིའི་སྟེང་དུ་ཕྱེད་ཙམ་གཉིད་དུ་ཤོར་བ་མིན་པར།
སེམས་ཁམས་བདེ་ཐང་དང་། འབྱུང་ཁམས་སྙོམས་པོའི་ངང་ཇི་ལྟར་
འཚོ་བར་འཚོལ་ཞིབ་བྱ་རྒྱུར་ཁྱེད་ལ་རོགས་རམ་བགྱི་འདོད།" དེ་ནི་
དགེ་རྒན་དང་སློབ་གསོ་བའི་ལས་འགན་རེད། ཁྱེད་ལ་ཡིག་ཚགས་
དང་ཤེས་བྱ་མཁོ་སྤྲོད་བྱེད་རྒྱུ་ཁོ་ན་མིན་པར། སྡུག་བསྔལ། ཞེད་སྣང་།
དགའ་སྤྲོ། ཡིད་ཚིམ་པ། མི་ཚེའི་ཡིད་དུ་མི་འོང་བ་ཉིད། མཛེས་སྡུག།
ད་དུང་དེའི་སེམས་རྒྱ་ཡངས་པོའི་ཆ་ཧྲིལ་བོ་ཁྱེད་ལ་སྟོན་པར་བྱེད་
དགོས།དེ་ལྟར་ཁྱེད་རང་ས་ཆ་འདི་དང་ཁ་འབྲལ་དུས། ཁྱེད་རང་ཆེས་
ཁྱད་དུ་འཕགས་པའི་མི་ཞིག་སྟེ། མི་ཚེའི་ནང་རྣམ་དཔྱོད་དེ་བེད་སྤྱོད་
གཏོང་ཐུབ་དགོས་པ་ལས། བསམ་བློ་མ་སྨིན་པ་དང་གཏོར་བཤིག་རང་
བཞིན། ཡ་ང་སྙིང་རྗེ་མེད་པའི་མི་ཞིག་ཏུ་འགྱུར་མི་རུང་།
ད་ནི་ཁྱེད་ཀྱིས་སློབ་གཙོ་དང་། དགེ་རྒན། སློབ་མ་རྣམས་ལ་
མཉན་ཟིན་ལ། ཚང་མར་མཉན་ཚར་བར་བརྟེན་ཁྱེད་ཀྱིས་དེའི་སྐོར་
ལ་ཅི་ཞིག་བསྒྲུབ་རྩིས་ཡོད་དམ། དགེ་རྒན་དང་སློབ་མའི་འགན
འཁྲི་ལྟར་དུ་ངོས་འཛིན་དགོས་ཏེ། "ང་མར་སྡོད་ཀྱི་ཡིན། ང་ལ་སློབ་
ཁྲིད་བྱེད་རོགས་"ཟེར་བ་ལྟ་བུ་མིན་པར། དྲི་བ་དང་རེ་འདུན་ཞུ་རྒྱུ་ནི་
སློབ་མའི་འགན་འཁྲི་ཡིན། དེ་ཡིས་ཁྱེད་རང་ཕྱོགས་ལྷུང་བྲལ་ཞིང་
གསོན་ཤུགས་རྒྱས་པ། ཚོར་ཤེས་སྐྱེན་ལ་ཧ་ཅང་རྣམ་དཔྱོད་ལྡན་པ་
ཞིག་ཏུ་ངེས་པར་འགྱུར་དགོས་པར་བསྟན་ཡོད། ཁྱེད་རང་རྣམ་དཔྱོད་
ལྡན་པ་ཞིག་ཡིན་ན། དེ་ནས་ཁྱེད་རང་རི་ཤིའི་ལུང་པ་འདི་དང་ཁ་
འབྲལ་དུས། སེམས་ཁོངས་སུ་གཟི་བརྗིད་དང་འཛུམ་མདངས་ལྷན་
དུ་གྱེས་ཆོག་ལ། ཁྱེད་རང་ཚོར་ཤེས་སྐྱེན་ཞིང་ངུ་བ་དང་དགོད་པར་
གྲ་སྒྲིག་ཨང་གསར་ཡིན་པ་མཐོང་རྒྱུ་ནི་དགེ་རྒན་རྣམས་ལ་མཚོན་
ནའང་ཆེས་གལ་འགངས་ཆེ་བ་ཞིག་རེད།
སློབ་མ། གལ་སྲིད་ཁྱེད་རང་ཧ་ཅང་ཚོར་ཤེས་སྐྱེན་པོ་ཅན་ཞིག་
ཡིན་ན། རང་ཉིད་ཚོར་སྣང་ཅན་ཞིག་ཏུ་འགྱུར་བར་འོས་ཤིང་འཚམ་
པར་མི་སེམས་སམ།
ཀིར་ཤུ་ན་མུར་ཏི། ཚོར་སྣང་ཡོད་པར་མཚོན་ན་ཅི་ཞིག་ནོར་
ཡོད་དམ། ངས་རྒྱུ་ནོར་གྱིས་དབུལ་བའི་མི་མང་ཕལ་བ་འདི་དག་
མཐོང་དུས། ང་ལ་ཚོར་བ་ཤུགས་དྲག་སྐྱེས་བྱུང༌། དེ་འཕྱུག་སོང་བ་
རེད་དམ། ཁྱེད་ཀྱི་མཐའ་སྐོར་དུ་རྒྱུ་ནོར། མི་གཙང་བ། སྤྲོ་སྣང་མེད་
པ་བཅས་མཐོང་དུས་ཚོར་སྣང་སྐྱེ་བ་དེར་ནོར་འཕྱུག་མེད། འོན་ཀྱང་།
གལ་སྲིད་མི་ཞིག་གིས་ཁྱེད་ཀྱི་མདོག་མི་ལེགས་པའི་སྐོར་བཤད་དུས།
ཁྱེད་ལའང་ཚོར་ཤེས་དྲག་པོ་སྐྱེ་བར་ངེས། འདི་ལྟ་བུའི་རིགས་འབྱུང་
དུས་ཁྱེད་ཀྱིས་ཅི་ཞིག་བགྱིའ མ། ཁྱེད་ཀྱི་ཚོར་ཤེས་ཀྱི་རྐྱེན་གྱིས་ཁྱེད་
ལ་གདམ་ག་སྤྲོད་པ་དེས་ཁོང་ལ་ཕྱིར་བརྡེག་སྲིད་དམ། ཡང་ན། ཁྱེད་
རང་ཚོར་ཤེས་སྐྱེན་པོ་དང་འདུ་ཤེས་ཟབ་མོ་ཅན་ཞིག་ཡིན་པས་ཁྱེད་
ཀྱིས་ཅི་ཞིག་བསྒྲུབ་རྒྱུར་ངེས་ཤེས་རྙེད་ཡོད་དམ། གལ་སྲིད་རང་ཉིད་
ལ་ལན་འདེབས་དང་རྟོག་ཞིབ་བགྱི་བའི་སྔ་རོལ་དུ་དེར་བར་མཚམས་
ཤིག་ཡོད་ཚེ། ཁྱེད་ཀྱིས་རང་ཉིད་དེའི་ཕྱོགས་ལ་ཚོར་ཤེས་སྐྱེན་པོ་
ཡིན་པ་བརྟག་པར་བྱ་ཞིང། དེ་ནས་བར་སྟོང་ཡོད་པའི་རྣམ་དཔྱོད་
དེ་ནང་སེམས་ཀྱི་ངོ་བོར་འགྱུར་བ་ཡིན། བར་སྟོང་དེ་ནང་སེམས་སུ་
འོང་བཅུག་ཚེ་རྟོག་ཞིབ་འགོ་རྩོམ་པར་བྱེད། གལ་སྲིད་ཁྱེད་རང་དཀའ་
ངལ་ལ་གོ་རྟོགས་ཟབ་མོ་ཡོད་ན། དེ་རུ་འཕྲལ་གྱི་ལག་ལེན་ཞིག་ཡོད་
ཅིང་། འཕྲལ་གྱི་ལག་ལེན་དེ་ནི་ཡང་དག་པའི་རྣམ་དཔྱོད་ཀྱི་ལག་
ལེན་ཞིག་གོ།
སློབ་མ། ང་ཚོ་ཅིའི་ཕྱིར་ལྟོས་བཅས་ཀྱི་ངོ་བོར་གནས་ཡོད་དམ།
ཀིར་ཤུ་ན་མུར་ཏི། ཁྱེད་ཀྱིས་ཅིའི་ཕྱིར་ང་ཚོ་ལྟོས་བཅས་ཀྱི་རང་
བཞིན་ཡིན་པ་བསམ་ཡོད་དམ། དེ་ནི་ཧ་ཅང་སྟབས་བདེ་རེད། ཁྱེད་
ཀྱིས་དྲི་བ་ཞིག་དྲིས་སོང་བས་ད་ལྟ་རང་གི་ཀླད་པར་སྦྱོང་བརྡར་སྤྲད་
ཡོད། ཅིའི་ཕྱིར་ཁྱེད་རང་ལྟོས་བཅས་ཀྱི་རང་བཞིན་ཡིན་པ་འཚོལ་བར་
གྱིས། ཁྱེད་རང་རྒྱལ་ཁབ་འདིའི་ནང་དུ་སྐྱེས་པ་རེད་ལ། རིག་གཞུང་
དང་ཁོར་ཡུག་གི་ཁྲོད་འཚོ་ཞིང་བྱིས་པའི་ལང་ཚོ་ནར་སོན་པ་རེད། དེ་
ནས་ཅི་ཞིག་བྱེད་འདོད་དམ། ཁྱེད་ཀྱི་མཐའ་སྐོར་ན་ཡོད་པའི་བྱིས་པ་
དག་དང་ཕ་མར་ལྟོས་དང་། གལ་སྲིད་ཁོ་ཚོ་ཧིན་རྡུ་དང་།ཁ་ཆེ་བ།ཡང་
ན་དམར་ཤོག་པ་དང་།མ་རྩ་རིང་ལུགས་པ་ཡིན་ན། ཁོ་ཚོས་བྱིས་པར་
"འདི་དང་གན་གྱིས་ཤིག་"ཟེར། བྱིས་པས་རང་གི་རྨོ་རྨོ་ལྷ་ཁང་ལ་འགྲོ་
བཞིན་པ་དང་ཆོ་གའི་བྱེད་སྒོ་སྤེལ་བ་མཐོང་ཞིང་དེ་ནས་རིམ་གྱིས་བྱིས་
པས་དེ་དག་དང་ལེན་བྱེད་ངེས། ཡང་ན། ཕ་མས་འདི་ལྟར་བཤད་སྲིད་
དེ༑ "ང་རང་ཆོ་གའི་བྱེད་སྒོར་ཡིད་མི་ཆེས་"ཟེར་ཞིང་བྱིས་པས་ཀྱང་དེ་
ལྟར་ངོས་ལེན་བྱེད་ངེས། སྟབས་བདེ་བའི་གནད་དོན་ནི་སེམས་ཡིན་
ཏེ༑ བྱིས་པའི་ཀླད་པ་ནི་ཚིལ་འདམ་དང་འདམ་བག་ལྟ་བུ་ཞིག་རེད།
ཚིལ་འདམ་དེའི་སྟེང་དུ་རྗེས་ཤུལ་བཟོས་པ་ནི་ཟིན་ཐོའི་ཀློང་གི་འཚོ་
བའི་གོམས་གཤིས་དང་འདྲ་ཞིང་ཡོད་ཚད་ཐོ་འགོད་བྱས་ཟིན་པ་རེད།
དེ་ལྟར་རང་ཉིད་རིམ་གྱིས་དད་པ་མི་བྱེད་མཁན་དང་ཡེ་ཤུའི་ཆོས་
ལུགས་པ། ཁ་ཆེ་བ། ཧིན་རྡུ་བཅས་མ་ཆགས་བར་དུ། བྱིས་པའི་དུས་
སུ་བསམ་བཞིན་དང་བསམ་བཞིན་མ་ཡིན་པའི་སྒོ་ནས་ཡོད་ཚད་ཐོ་
འགོད་བྱས་ཚར་བ་རེད། དེ་ནས་ཁོས་ངའི་དད་མོས། ཁྱེད་ཀྱི་ཡིད་ཆེས།
ངའི་དཀོན་མཆོག ཁྱེད་ཀྱི་དཀོན་མཆོག ངའི་རྒྱལ་ཁབ། ཁྱེད་ཀྱི་རྒྱལ་
ཁབ་ལྟ་བུའི་སྡེ་ཚན་དབྱེ་འབྱེད་བཟོ་ཞིང་། ཧ་ལས་པའི་འབད་འབུངས་
བགྱི་བར་ཁྱེད་རང་ལྟོས་བཅས་ཀྱི་རང་བཞིན་ཆགས་པ་རེད། ཁྱེད་
ཀྱིས་སློབ་སྦྱོང་བྱེད་རྒྱུ་དང་རྒྱུགས་སྤྲོད་པར་འབད་བརྩོན་བྱེད་དགོས་
ལ༑ རང་ཉིད་མི་བཟང་པོ་ཞིག་ཏུ་འགྱུར་བར་བརྩོན་པ་བསྐྱེད་དགོས།
དེ་ལྟར་གནད་དོན་གཙོ་བོ་སེམས་ནི་ཇི་ལྟར་ལྟོས་བཅས་ཅན་
དང་། རང་བཞིན་འོད་གསལ་བ། ལྟོས་བཅས་ལས་གྲོལ་བ་ཞིག་རེད་
དམ། ཁྱེད་ཀྱིས་དེ་ལས་ཕྱིར་ཐོན་པར་ཇི་ལྟར་འཚོལ་སྙེག་བྱེད་ཀྱིན་
ཡོད། ད་ནི་དེ་འཚོལ་བར་ཁྱེད་ཀྱི་རྣམ་དཔྱོད་ལ་སྦྱོང་བརྡར་བྱེད་
དགོས། ཁྱེད་ཀྱིས་"འདི་གྱིས་དང་ཁྱེད་ལ་ལྟོས་མེད་རང་བཞིན་འཐོབ་
ངེས་"ཟེར་བའི་རྗེས་སུ་འབྲང་མི་ཉན། རང་ཉིད་ལྟོས་མེད་ཅན་དུ་ཇི་
ལྟར་འགྱུར་བར་འཚོལ་ཞིབ་བྱོས་དང་། བརྩོན་པ་བསྐྱེད་དང་། ང་ལ་
ལན་འདེབས་གྱིས་དང་། ང་ལ་གསུངས་དང་། བདག་དང་ལྷན་དུ་བགྲོ་
གླེང་བྱོས་དང་།
སློབ་མ། ཁྱེད་ཀྱིས་གསུངས་དང་། ང་ཚོ་རང་ཉིད་ཇི་ལྟར་བྱས་ཏེ་
ལྟོས་མེད་ཅན་དུ་འགྱུར་ཐུབ་བམ།
ཀིར་ཤུ་ན་མུར་ཏི། ལྟོས་བཅས་ནི་གཞན་ཞིག་གི་རྙི་ལ་ཚུད་པ་
དེར་ཟེར་གྱིན་ཡོད་དམ། ཐོག་མར་ཁྱེད་ཀྱིས་རང་ཉིད་ལྟོས་བཅས་
ཡིན་པ་ཤེས་ཡོད་དམ། ཁྱེད་ཀྱིས་ཇི་ལྟར་ཤེས་སམ། དེ་ནི་མི་གཞན་
ཞིག་གིས་ཁྱེད་རང་ལྟོས་བཅས་རེད་ཟེར་བ་དེ་ཤེས་པ་ཡིན་ནམ། ཁྱེད་
ཀྱིས་ཁྱད་པར་ཞིག་མཐོང་སོང་ངམ། ཁྱེད་རང་ལ་མཚོན་ན། ད་ནི་མི་
ཞིག་གིས་ཁྱེད་རང་ལྟོགས་པ་རེད་ཟེར་བ་དང་གཅིག ཁྱེད་རང་ལྟོགས་
པ་ཤེས་པ་གཉིས་ནི་མཉམ་དུ་བསྡུར་ན་སོ་སོ་ཡིན་ལ། བཤད་སྟངས་
འདི་གཉིས་ནི་ཐ་དད་རེད། དེ་གཉིས་ཐ་དད་མ་རེད་དམ། ཐབས་
ལམ་འདི་བཞིན་ཁྱེད་རང་ལ་མཚོན་ན། ཁྱེད་རང་ཧིན་རྡུ་དང་ཁ་ཆེ་བ་
བཞིན་ལྟོས་བཅས་ཡིན་པ་དེ་མི་ཞིག་གིས་ཁྱེད་ལ་མ་བཤད་པར་ཤེས་
ཐུབ་བམ། ཁྱེད་རང་ལ་མཚོན་ན་དེ་ཤེས་ཐུབ་བམ། ད་ནི་ངས་ཁྱེད་
ལ་དྲི་བ་ཞིག་འདྲི། ཁྱེད་ཀྱིས་དེར་ལན་མ་བཏབ་སྔོན་དུ་བར་མཚམས་
ཤིག་ཡོད་པར་མཐོང་ངེས། དེ་འགྲིག་སོང་ངམ། ཕྱོགས་ལྷུང་གང་
ཡང་མེད་ཅིང་ཚོར་སྣང་གི་དབང་དུ་མ་སོང་བར་ཧ་ཅང་གཟབ་ནན་
གྱིས་བསམ་བློ་ཐོངས་ལ། ཞིབ་ཏུ་དཔྱོད་དང༌། ངའི་དྲི་བ་ནི་སུ་གང་
གིས་ཀྱང་མ་བཤད་པར་ཁྱེད་རང་ལྟོས་བཅས་ཡིན་པ་དེ་ཁྱེད་ཀྱིས་
རྟོགས་ཡོད་དམ། ཁྱེད་ཀྱིས་རྟོགས་སོང་ངམ། དེ་ནི་དེ་འདྲའི་དཀའ་
ཁག་ཆེན་པོ་ཞིག་མ་རེད། ཁྱེད་ཀྱིས་གོ་རྟོགས་རྙེད་པའི་དོན་དེ་ཅི་
ཞིག་ཡིན་པ་ཤེས་སོང་ངམ། མཐེ་བོང་ལ་ན་ཟུག་གཏོང་བའི་སྐབས་
སུ་ཁྱེད་ཀྱིས་དེར་ན་ཟུག་གཏོང་བ་རྟོགས་ངེས་ལ། མི་སུ་གང་གིས་ཀྱང་
དེར་ན་ཟུག་གཏོང་བར་བཤད་མེད། ཁྱེད་ཀྱིས་ན་ཟུག་དེ་རྟོགས་པ་
རེད། ད་ནི་ཐབས་ལམ་དེ་བཞིན་ཁྱེད་ཀྱིས་རང་ཉིད་ལྟོས་བཅས་ཡིན་
པ་རྟོགས་པར་བྱེད། ལྟོས་བཅས་དེ་ཡང་བསམ་བློའི་ནང་དུ་རང་ཉིད་
ཧིན་རྡུ་ཡིན་པར་འདོད་ཅིང་། ཁྱེད་རང་འདི་ལ་ཡིད་ཆེས་བྱེད་ཅིང་གན་
ལ་ཡིད་ཆེས་མི་བྱེད། དེའི་རྐྱེན་གྱིས་ཁྱེད་རང་ལྷ་ཁང་དུ་འགྲོ་ལ། དེའི་
རྐྱེན་གྱིས་ཁྱེད་རང་ལྷ་ཁང་དུ་མི་འགྲོ་བ་ཤེས་སོང་ངམ། ཁྱེད་ཀྱིས་
དེའི་སྐོར་རྟོགས་ཡོད་དམ།
སློབ་མ། རེད་ལགས།
ཀིར་ཤུ་ན་མུར་ཏི། ཁྱེད་རང་རེད་དམ། ད་ནི་ཁྱེད་ཀྱིས་རང་ཉིད་
ལྟོས་བཅས་ཡིན་པ་རྟོགས་ཟིན་པ་རེད།དེའི་རྗེས་ལ་ཅི་ཞིག་རེད་དམ།
སློབ་མ། དེ་ནས་ངས་རང་ཉིད་ལྟོས་མེད་རང་བཞིན་ཅན་དུ་
འགྱུར་སྲིད་པ་མཐོང་ངེས་སམ།
ཀིར་ཤུ་ན་མུར་ཏི། ཁྱེད་རང་ལྟོས་བཅས་རང་བཞིན་དང་གོ་
རྟོགས་ཅན་ཞིག་ཏུ་གྱུར་ན། དེ་ནས་ཁྱེད་ཀྱིས་ཅི་ཞིག་ཚབ་ཏུ་འཇོག་
འདོད་དམ། ངས་དྲི་བ་ཞིག་འདྲི་འདོད་པ་ནི། ལྟོས་བཅས་རང་བཞིན་
ཅན་དུ་གྱུར་བར་ཅི་ཞིག་འཆུག་འདུག་གམ། ད་ནི་ང་ཁ་ཆེ་བ་ནང་
བཞིན་ལྟོས་བཅས་རང་བཞིན་ཅན་དང་ཁྱེད་རང་ཧིན་རྡུ་ནང་བཞིན་
ལྟོས་བཅས་རང་བཞིན་རེད། མ་རེད་དམ། བསྒྱུར་བཅོས་ཅི་ཞིག་
གཏོང་དགོས་སམ། ང་ཚོ་སྲང་ལམ་གཅིག་ཏུ་འཚོ་ཞིང་གནས་བར་
འོང་ངེས་སམ། འོན་ཀྱང་། ངའི་ལྟོས་བཅས་དང་ཡིད་ཆེས། ལྟ་གྲུབ་
བཅས་དང་། ཁྱེད་ཀྱང་རང་གི་ཡིད་ཆེས་དང་ལྟ་གྲུབ་ལྷན་དུ་ཡོད་པའི་
རྐྱེན་གྱིས། ང་ཚོ་སྲང་ལམ་གཅིག་ཏུ་ཐུག་ཀྱང་ཕྱོགས་ཁག་སོ་སོར་
ཕྱེས་ཡོད། ང་ཚོ་དེ་ལྟར་མ་རེད་དམ། དེ་ལྟར་གང་དུ་དབྱེ་འབྱེད་ཡོད་
ན་དེ་རུ་རྙོག་འཛིང་ཡོད་པར་ངེས་ལ། གང་དུ་ཆབ་སྲིད་དང་དཔལ་
འབྱོར། སྤྱི་ཚོགས་དང་མི་རིགས་རིང་ལུགས་ཀྱི་ཤོག་ཁག་ཡོད་ན། དེ་
རུ་ངེས་པར་དུ་རྙོག་འཛིང་ཡོད། དེ་ལྟར་ལྟོས་བཅས་ནི་ཤོག་ཁག་གི་
འབྱུང་རྐྱེན་རེད། དེར་བརྟེན། འཛམ་གླིང་འདིའི་ནང་དུ་ཞི་བདེའི་ངང་
འཚོ་བར་ང་ཚོས་ཁ་ཆེ་དང་ཧིན་རྡུ་སོགས་ཀྱི་འདུ་ཤེས་བཀག་འགོག་
བྱས་ཏེ་ལྟོས་བཅས་ལས་གྲོལ་བར་བྱེད་དགོས། འདི་ནི་དོན་དངོས་ཀྱི་
རྣམ་དཔྱོད་ཅིག་སྟེ། མི་ཞིག་ལྟོས་བཅས་ཅན་དུ་འགྱུར་བར་གོ་རྟོགས་
རྙེད་དགོས། དེ་ནས་སྐད་བརྡ་རིག་པ་དང་། མི་རིགས་རིང་ལུགས། དེ་
བཞིན་ཤོག་ཁག་ལ་སོགས་པའི་འཛམ་གླིང་ནང་གི་ལྟོས་བཅས་ཀྱི་
ཤན་ཤུགས་མཐོང་ཞིང་། གང་དུ་ཤོག་ཁག་ཡོད་ན་དེ་རུ་རྙོག་འཛིང་
ཡོད་པའི་དོན་ཀྱང་རྟོགས་ངེས། ང་ཚོས་རང་ཉིད་ལྟོས་བཅས་ཅན་དུ་
གྱུར་བ་འདི་མཐོང་ཞིང་གོ་རྟོགས་རྙེད་དུས། དེ་ནི་འགུལ་ཤུགས་ལྡན་
པའི་རྣམ་དཔྱོད་ཅིག་རེད། ཉིན་གཅིག་རྫོགས་ལ་ཉེ་བས། དེ་ལས་ལྷག་
པའི་དྲི་བ་འདྲི་རྒྱུ་ཡོད་དམ།
སློབ་མ། སྐྱེས་བུ་ཞིག་ཕྱོགས་ལྷུང་ལས་ཇི་ལྟར་གྲོལ་བར་བྱེད་
དགོས་སམ།
ཀིར་ཤུ་ན་མུར་ཏི། ཁྱེད་ཀྱིས་བཤད་དུས་"ཇི་ལྟར་"ཟེར་བའི་
ཚིག་དེའི་གོ་དོན་ཅི་ཞིག་རེད་དམ། གནས་སྟངས་འདི་ལས་ང་རང་
ཇི་ལྟར་གཉིད་སད་དགོས་སམ། ངས་བགྱིས་པ་དེ་དག་ཚང་མ་གཉིད་
སད་པའི་ཆེད་ཡིན། ངས་ནམ་ཡང་རང་ཉིད་ལ་ཇི་ལྟར་བྱས་ནས་
གཉིད་སད་པར་དྲི་བ་འདྲི་མ་མྱོང་། ཕྱོགས་ལྷུང་མི་བྱེད་པར་ཁྱེད་ཀྱིས་
རྣམ་དཔྱོད་བེད་སྤྱོད་དང་། གཞན་གྱིས་ཁྱེད་རང་ཕྱོགས་ལྷུང་བ་རེད་
ཅེས་མ་བཤད་པར་ཐོག་མར་ཤེས་དགོས་པ་ནི་རང་ཉིད་ཕྱོགས་ལྷུང་
པ་ཡིན་པ་དེ་རེད། ཁོང་ཚོ་ཕྱོགས་ལྷུང་བ་ཡིན་པས། གཞན་གྱིས་ཁོང་
ཚོའི་ཕྱོགས་ལྷུང་ཐད་ཇུས་གཏོགས་མི་བྱེད་ཅིང་། ཐོག་མར་གོ་རྟོགས
རྙེད་དགོས་པ་ནི། ཁྱེད་རང་ཕྱོགས་ལྷུང་བ་ཡིན་པ་དེ་རེད། ཁྱེད་ཀྱིས་
ཕྱོགས་ལྷུང་གིས་ཅི་ཞིག་བགྱི་བ་སྟེ། མི་མང་ཁ་བྲལ་དུ་གཏོང་བ་ཤེས་
དགོས། དེའི་ཕྱིར། ཁྱེད་ཀྱིས་རྣམ་དཔྱོད་ལྡན་པའི་བྱ་བཞག་ཅིག་ཡོད་
པར་མཐོང་དགོས་ཏེ། དེར་ལམ་ལུགས་དང་ཐབས་ལམ་སྟོན་པར་བྱེད་
པའི"་ཇི་ལྟར་"ཟེར་བ་དེ་མི་འདྲི་བར། སེམས་པར་ཕྱོགས་ལྷུང་ལས་
གྲོལ་བའི་ནུས་པ་ཡོད་པ་དེ་རེད། དེའི་ནང་དུ་ཅི་ཞིག་འཐིམས་ཡོད་
པར་ལྟོས་དང་། ཅིའི་ཕྱིར་ཁྱེད་རང་ཕྱོགས་ལྷུང་བ་རེད། ཁྱེད་ཀྱི་ལྟོས
བཅས་རང་བཞིན་གྱི་ཆ་ཤས་དེའི་རྐྱེན་གྱིས་ཁྱེད་རང་ཕྱོགས་ལྷུང་བར་
གྱུར་ཅིང་། ཕྱོགས་ལྷུང་གི་ཁྲོད་བདེ་སྐྱིད་དང་བག་ཕེབས་ཧ་ཅང་མོད།
དེ་ལྟར། ཐོག་མར་ཁྱེད་ཀྱི་མཐའ་སྐོར་ན་ཡོད་པའི་བྱ་དངོས་དག་དང་
འདབ་ཆགས་ལ་གཟིགས་དང་།འགུལ་གྱིན་པའི་ལྗོན་ཤིང་གི་མཛེས་སྡུག
འོད་ཀྱི་མདངས།གྲིབ་མ། ཁ་དོག ལྗོན་ཤིང་གི་ཚོགས།ས་གཞིའི་མཛེས་
སྡུག་བཅས་ལ་རྒྱུས་ལོན་བྱེད་དགོས་ལ། དེ་ནས་རིམ་གྱིས་ནང་སེམས་
སུ་ཕྱོགས་ཏེ། རང་ཉིད་ལ་རྒྱུས་ལོན་དང་འཚོལ་ཞིབ་བྱོས་དང་། ཁྱེད་ཀྱི་
གྲོགས་པོ་ཚོ་དང་ལྷན་དུ་འབྲེལ་ལམ་ལ་ཇི་ལྟར་རྣམ་འགྱུར་སྟོན་པའི་
ཚུལ་ལ་རྒྱུས་མངའ་ཡོད་དགོས། དེ་དག་ཡོད་ཚད་ཀྱིས་ཁྱེད་ལ་རྣམ་
དཔྱོད་བསྣམ་འོང་། དེ་རིང་ཞོགས་པར་དེ་ཙམ་གྱིས་འཐུས་སོང་ངམ།
དེ་ནས་ང་ཚོས་བྱ་བ་གཞན་ཞིག་བསྒྲུབ་པར་བྱའོ། །
ཆེས་ཐོག་མར་ཧ་ཅང་ཁུ་སིམ་པོ་དང་བག་ཕེབས་ལྡན་པ། ཧ་ཅང་
ལྷིང་འཇགས་ངང་བསྡད་ནས་ངལ་གསོ་བྱོས་དང་ངས་ཁྱེད་ལ་སྟོན་
ཆོག ད་ནི་རི་ཚོགས་ཀྱི་དབྱིབས་དང་རི་ཚོགས། ལྗོན་ཤིང་གི་ཚོགས་
ལ་གཟིགས་དང་། དེ་ཚོའི་ཁ་དོག་གི་འོད་མདངས་ལ་ལྟོས་དང་། ང་ལ་
མི་ཉན་པར་ལྗོན་ཤིང་འདི་དག་སྟེ་སེར་ལམ་ལམ་གྱི་ལྗོན་པའི་ཚོགས་
དང་། (Tamarind)ཤིང་ད་ཏྲིག་དང་། (Bougainvilla)ཤིང་བྷོ་ཀིན་
བིས་ལི་ལ་ལྟོས་དང་།ཁྱེད་ཀྱི་སེམས་ཀྱིས་མིན་པར་མིག་གིས་ལྟོས་
དང་། དེ་དག་གི་ཁ་དོག་ལ་བལྟས་ཚར་རྗེས་ས་གཞི་དང་རི་ཚོགས།
ཕ་བོང་དང་གྲིབ་མའི་དབྱིབས་ལ་གཟིགས་རོགས། དེ་ལྟར་ཕྱི་ནས་
ནང་དུ་དམིགས་པ་གཏད་དེ་མིག་ཟུང་རྦད་དེ་བཙུམ་པར་གྱིས། ཁྱེད་
ཀྱིས་ཕྱི་རོལ་གྱི་བྱ་དངོས་དག་ལ་བལྟས་ཚར་རྗེས། མིག་ཟུང་བཙུམས་
པ་དང་ལྷན་དུ་ནང་ལོགས་སུ་ཅི་ཞིག་འབྱུང་བཞིན་པར་བལྟ་ཐུབ།
ནང་སེམས་རྒྱུད་དུ་ཅི་ཞིག་འབྱུང་བཞིན་པར་བལྟ་བ་ཁོ་ན་ལས་ཁྱེད་
ཀྱིས་བསམ་བློ་མི་གཏོང་། དེ་ཁོ་ནར་བལྟ་བ་ལས་མིག་འབྲས་འགུལ་
སྐྱོད་མ་བྱེད། དེ་དག་ཧ་ཅང་ཁུ་སིམ་པོར་ཉར་རོགས། ད་ནི་ཁྱེད་ཀྱིས་
སེམས་ནང་དུ་གང་ཡང་མཐོང་རྒྱུ་མེད་པའི་རྐྱེན་གྱིས་ཁྱེད་ཀྱིས་རང་
གི་མཐའ་སྐོར་དུ་བྱ་དངོས་ཚང་མ་མཐོང་བ་རེད། སྐབས་འདིར་ཁྱེད་
ཀྱིས་རང་གི་སེམས་ནང་དུ་ཅི་ཞིག་འབྱུང་བཞིན་པ་མཐོང་གིན་ཡོད།
ཁྱེད་ཀྱི་སེམས་རྒྱུད་དུ་ཅི་ཞིག་འབྱུང་བཞིན་པ་མཐོང་བར་ཁྱེད་ཀྱིས་
ངེས་པར་དུ་སེམས་པ་ཧ་ཅང་བག་ཕེབས་པོར་འཇོག་དགོས། ཁྱེད་
ཀྱིས་འདི་ལྟར་བྱེད་པའི་སྐབས་སུ་ཁྱེད་ལ་ཅི་ཞིག་འབྱུང་གི་ཡོད་པ་
ཤེས་སོང་ངམ། ཁྱེད་རང་ཚོར་ཤེས་སྐྱེན་པོར་འགྱུར་ཞིང་ཕྱི་ནང་གི་བྱ་
དངོས་ཀུན་ལ་ཧ་ཅང་གྲུང་པོར་ཆགས་ངེས། དེ་ནས་ཁྱེད་ཀྱིས་ཕྱི་རོལ་
ནང་དུ་ཡོད་པར་རྟོགས་ངེས་ལ། ཤེས་རྟོགས་མཁན་ནི་ཤེས་རྟོགས་བྱ་
ཡུལ་ཡིན་པ་འཚོལ་ཞིབ་བྱེད་ཐུབ།

ལེའུ་བཞི་པ། རང་དབང་དང་སྒྲིག་ལམ།

དེ་ནི་ཡིད་དུ་འོང་བའི་ཞོགས་པ་ཞིག་རེད། མ་རེད་དམ། བསིལ་
རླུང་། དྭངས་གཙང་། རྩྭ་ལོའི་སྟེང་གི་ཟིལ་བ། འདབ་ཆགས་ཀྱིས་གྲེ་
འགྱུར་སྒྲོག་བཞིན་འདུག ངའི་རེ་བར་བདག་གིས་སྤྲོ་སྐྱིད་ལ་རོལ་བ་
བཞིན་ཁྱེད་ཀྱིས་ཞོགས་པ་འདིའི་མཁའ་དབུགས་ཁྲོད་སྤྲོ་སྐྱིད་ལ་རོལ་
བར་ཤོག ལྗོན་ཤིང་དང་འདབ་ཆགས། འོད་ཆེམ་ཆེམ་གྱི་མཁའ་རླུང་།
གྲིབ་མ་གསལ་པོ། སྤྲིན་བྲལ་གྱི་ནམ་མཁའ་སྔོན་པོ་དང་ས་གཞིས་སྤྲོ་
སྐྱིད་དང་ལྷན་དུ་ཅ་ཅོ་སྒྲོག་པ། སྒེའུ་ཁུང་གི་ཕྱི་རོལ་དུ་ལྟོས་དང་། ངའི་
རེ་བར་ཁྱེད་ཀྱིས་གཟབ་ནན་གྱིས་ཉན་པར་སྨོན།
ང་རང་ཞོགས་པ་འདི་ལ་དགའ་ཞིང་ང་ཚོས་ངེས་པར་དུ་ཤེས་
དགོས་པའི་དོན་དག་ཅིག་གི་སྐོར་གླེང་རྒྱུ་ཡིན། དོན་དག་ཅིག་ལ་ངེས་
པ་རྙེད་པར་ཁྱེད་ཀྱིས་འདབ་ཆགས་ལ་ཉན་པ་བཞིན་དེར་ངེས་པར་
ཉན་དགོས། གལ་སྲིད་ཁྱེད་ཀྱིས་སྙན་འཇེབས་ཀྱི་འབོད་སྒྲ་སྟེ་འདབ་
ཆགས་ཀྱི་གྲེ་འགྱུར་གོ་བར་འདོད་ན། ཁྱེད་ཀྱིས་ངེས་པར་དུ་ཧ་ཅང་
གཟབ་ནན་དང་སེམས་རྩེ་གཅིག་གིས་ཉན་དགོས་ལ། ཁྱེད་རང་ངེས་
པར་ཟིན་ཐོ་རེ་རེ་དང་གདངས་དབྱངས་རེ་རེའི་རྗེས་སུ་འབྲངས་ནས།
ཇི་ལྟར་གཏིང་ཟབ་པའི་སྒོ་ནས་བསྐྱོད་ཅིང་བསླེབས་པ་རྟོགས་ངེས།
གལ་སྲིད་ཁྱེད་ཀྱིས་ཇི་ལྟར་ཉན་དགོས་པ་ཤེས་ན། ཁྱེད་ཀྱིས་འབྱམས་
ཀླས་པ་ཞིག་སྦྱང་དགོས། རྣ་བ་བླགས་པ་ནི་མི་ཚེའི་ནང་གི་བྱ་དངོས་
ཀུན་ལས་ཆེས་གལ་འགངས་ཆེ་བ་ཞིག་རེད། ཇི་ལྟར་ཉན་པར་ཤེས་
པར་བྱ་རྒྱུ་དེས་ཁྱེད་རང་བློ་རྩེ་གཅིག་སྒྲིམ་ཅན་ཞིག་ཏུ་འགྱུར་བར་
བྱེད། གལ་སྲིད་ཁྱེད་ཀྱི་བློ་དང་རྟོག་པ། སེམས་པས་བྱ་དངོས་གཞན་
དག་གི་སྐོར་བསམ་པ་དང་ཚོར་བཞིན་པའི་སྐབས་སུ་འདབ་ཆགས་
ཀྱི་གྲེ་འགྱུར་གསན་མི་ཐུབ། ཉན་པ་ལ་ཁྱེད་ཀྱིས་དོ་སྣང་ཆ་ཚང་བ་
སྤྲོད་དགོས། ཁྱེད་ཀྱིས་འདབ་ཆགས་དང་དེའི་བྱ་སྒྲོ། ཁ་དོག་དང་མཆུ་
ཏོ༑ འདབ་ཆགས་ཀྱི་ཡིད་འོང་གི་དབྱིབས་དང་ཆེ་ཆུང་ལ་ལྟ་བཞིན་
པའི་སྐབས་དེར། རང་ལ་ཡོད་པའི་ཡོད་ཚད་དེ། ཁྱེད་ཀྱི་བློ་དང་སེམས་
པ༑ གཟུགས་པོ་སོགས་ཀྱིས་བལྟ་དགོས། ད་ནི་ཁྱེད་རང་བྱེའུ་དེའི་ཆ་
ཤས་ངོ་མ་ཞིག་རེད་ལ། ཁྱེད་ཀྱིས་དོན་དངོས་སུ་སྤྲོ་སྐྱིད་ལ་རོལ་ཐུབ།
དེ་བས། དེ་མཚུངས་སུ་ཞོགས་པ་འདིར་ཁྱེད་ལ་ཅི་ཞིག་ཤོད་བཞིན་
པར་ངེས་པར་མོས་མཐུན་ཡོད་མེད་མིན་པར་གསན་རོགས་གནོངས་
དང་། ཏག་ཏག་དེར་གསོན་དང༌།
ཁྱེད་རང་གཙང་པོའི་འགྲམ་དུ་བསྡད་ནས་ཆུ་བོ་བཞུར་བར་ལྟ་
མྱོང་ངམ། ཁྱེད་ཀྱིས་ཆུ་བོའི་སྐོར་ལ་གང་ཡང་བྱེད་མི་ཐུབ། དེ་རུ་ཡལ་
ག་དག་དང་ལོ་མ་རྙིད་པོ། དྭངས་གཙང་གི་ཆུ་བོ་བཅས་ཡོད། ཁྱེད་
ཀྱིས་ཤི་ཟིན་པའི་སྲོག་ཆགས་ཀྱང་མཐོང་ངེས་ལ། དེ་དག་ཡོད་ཚད་ལ་
ལྟ་བཞིན་ཡོད། ཆུ་བོར་སྤོབས་པ་རྒྱས་ཤིང་མཁའ་རུ་འཕྱོ་བ། དྭངས་
གཙང་དང་སྐད་ཅིག་མ་རེ་རེ་མཐོང་བར་བྱེད། འོན་ཀྱང་ཁྱེད་ཀྱིས་ཆུ་
བོར་བལྟ་བ་དང་བཞུར་དུ་འཇུག་པ་ལས་གཞན་གང་ཡང་བྱེད་མི་ཐུབ།
དེ་བས། ཐབས་ལམ་དེ་མཚུངས་སུ་དེ་རིང་ཞོགས་པ་བདག་གིས་ཅི་
ཞིག་བཤད་འདོད་པ་དེར་ཉོན་དང་།
རང་དབང་ནི་སྒྲིག་ལམ་མེད་པར་གནས་མི་ཐུབ་པར་བརྟེན་འདི་
གཉིས་ཟུང་དུ་སྦྲེལ་ནས་བསྐྱོད་ཀྱིན་ཡོད། གལ་སྲིད་ཁྱེད་ལ་སྒྲིག་ལམ་
མེད་ན་ཁྱེད་ལ་རང་དབང་མེད་དེ། འདི་གཉིས་ནི་ཁ་འབྲལ་ཐབས་མེད་
པ་ཞིག་རེད། ཁྱེད་ཀྱིས་རང་ཉིད་ཅི་ཞིག་ལ་དགའ་བ་དེ་བསྒྲུབ་འདོད་ཚེ།
ངས་ཟ་མ་ཟ་ན་འདོད་དུས་ཟ་མའི་ཕྱོགས་ལ་འཁོར་རྒྱུ་དང་།འཛིན་གྲྭར་
འགྲོ་ན་འདོད་དུས་འཛིན་གྲྭར་འགྲོ་རྒྱུ་ཡིན་ཞེས་བཤད། དེ་ནི་གོ་རིམ་
མེད་པ་ཞིག་བཟོས་འདུག ཁྱེད་ཀྱིས་མི་གཞན་པས་ཅི་ཞིག་འདོད་
པར་བསམ་བློ་གཏོང་དགོས་ལ། དོན་དག་བག་ཕེབས་པོའི་ངང་བསྒྲུབ་
ན་ཁྱེད་རང་དུས་ལྟར་ཐོན་དགོས། གལ་སྲིད་ང་རང་ཞོགས་པར་དུས་
ཚོར་སྐར་མ་བཅུའི་རྗེས་ལུས་ཐེབས་ན་ངས་ཁྱེད་ཚོར་སྒུག་ཏུ་བཅུག་
པ་རེད། དེ་ལྟར་ངས་ངེས་པར་དུ་བསམ་ཤེས་བྱེད་དགོས། ངས་གཞན་
གྱི་སྐོར་ལ་བསམ་བློ་གཏོང་དགོས། ངས་མི་གཞན་པར་སེམས་ཁུར་
དང་བསམ་བློ་གཏོང་དགོས་ལ། གུས་བཀུར་ཀྱང་བྱེད་དགོས། དེ་ལྟར་
བསམ་བློ་དང་སེམས་ཁུར། ལྟ་སྐྱོང་ལས་བརྒལ་བའི་ཕྱི་ནང་གཉིས་ཀྱི་
སྒྲིག་ལམ་འོང་ཞིང་དེ་དང་ལྷན་དུ་རང་དབང་ཡང་གནས་ཡོད།
འཛམ་གླིང་གང་སར་ཡོད་པའི་དམག་མི་དག་ལ་སྦྱོང་བརྡར་
སྤྲད་དེ་ཐིག་གི་ནང་དུ་གོམ་པ་སྤོ་ཚུལ་དང་ཅི་ཞིག་བསྒྲུབ་དགོས་པར་
བརྗོད་ཀྱི་ཡོད་པ་ཤེས་ཡོད་དམ། ཁོང་ཚོས་མི་འདོད་པའི་བསམ་བློ་ཅི་
ཡང་མེད་པར་སྒྲིག་ལམ་དང་ལེན་བྱེད་དགོས། དེས་མི་ལ་ཅི་ཞིག་སྒྲུབ་
པ་ཤེས་ཡོད་དམ། ཁྱེད་ཀྱིས་ཅི་ཞིག་བསྒྲུབ་དགོས་པ་དང་། ཅི་ཞིག་
ལ་བསམ་བློ་གཏོང་ཞིང་ཅི་ཞིག་ལ་དང་དུ་ལེན་དགོས་པ། ཅི་ཞིག་གི་
རྗེས་སུ་འབྲང་དགོས་པ་ཤོད་དུས། དེ་ཡིས་ཁྱེད་ལ་ཅི་ཞིག་བགྱི་བ་ཤེས་
ཡོད་དམ། ཁྱེད་ཀྱི་སེམས་པ་ཉོབ་སྣང་ཅན་དུ་འགྱུར་ཞིང་། སེམས་
ཀྱི་འཆར་འགོད་དང་ཚོར་བ་སྐྱེན་པོ་བརླག་པར་བྱེད། ཕྱིའི་རྡོག་ཁྲེས་
ཀྱི་སྒྲིག་ལམ་གྱིས་སེམས་པ་ལྐུགས་པར་བཟོ་ཞིང་། སྐྱིད་སྣང་དང་འདྲ་
བཤུས་ཀྱི་རྣམ་པར་བསྒྱུར་བར་བྱེད། འོན་ཀྱང་། གལ་སྲིད་གཞན་གྱི་ཆེད་
དུ་ཐུགས་ཁུར་དང་།རྣ་བ་གཏོད་པ།ལྟ་ཞིབ་བཅས་ལས་བརྒལ་ཏེ།བསམ་
བློ་རྣལ་མ་གཏོང་བ་དང་།ཐུགས་ཁུར་ཅན།རྣ་བ་གཏོད་པ།ལྟ་ཞིབ་བཅས་
ཀྱིས་རང་ཉིད་ཚུལ་ལྡན་བཟོ་བར་སྒྲིག་ལམ་བསླེབ་འོང་། གང་དུ་སྒྲིག་
ལམ་ཡོད་ན་དེ་རུ་རང་དབང་ཡོད། གལ་སྲིད་ཁྱེད་ཀྱིས་སྐད་ཅོར་རྒྱག་
བཞིན་སྐད་ཆ་ཤོད་ཀྱིན་ཡོད་ན། མི་གཞན་གྱིས་ཅི་ཞིག་བཤད་ངེས་
པར་རྣ་བ་གཏོད་མི་ཐུབ། ཁྱེད་རང་བློ་རྩེ་གཅིག་སྒྲིམ་དང་ཁུ་སིམ་མེར་
སྡོད་དུས་ད་གཟོད་ཁྱེད་ཀྱིས་གསལ་ཐིང་ངེར་གོ་བར་བྱེད། གལ་སྲིད་
ཁྱེད་རང་བལྟ་བ་དང་།མཉན་པ།ཐུགས་ཁུར་བྱེད་པར་རང་དབང་མེད་
ཚེ༑ ཁྱེད་ལ་སྒྲིག་ལམ་ཞིག་ཡོད་མི་སྲིད། སྒྲིག་ལམ་དང་རང་དབང་གི་
གནད་དོན་འདི་ནི་མི་ཚེའི་ནང་ཧ་ཅང་ཁ་ཚ་དགོས་གཏུགས་དང་
དཀའ་ངལ་ཆེ་བའི་གནད་དོན་ཁྲོད་ཀྱི་གཅིག་རེད། དེ་ནི་ཧ་ཅང་མགོ་
རྙོག་གི་གནད་དོན་ཞིག་རེད། དེའི་ཐད་ལ་ལོ་རྒྱུས་དང་། ས་ཁམས་
རིག་པ། གྲངས་རིག་པ་ལས་ཀྱང་བསམ་བློ་མང་པོ་གཏོང་དགོས་པ་
ཆགས་ཡོད།
གལ་སྲིད་ཁྱེད་ལ་དོན་དངོས་སུ་རང་དབང་མེད་ན། ཁྱེད་ལ་
མཛེས་སྡུག་དབེན་ཞིང་། རང་ཉིད་ཡང་དག་པར་མི་འགྱུར་ལ། མ་ཟད་
ནམ་ཡང་གང་འདོད་བྱེད་མི་ཐུབ། གལ་སྲིད་བྱེའུར་རང་དབང་མེད་ན།
འཕུར་ཐབས་བྲལ་ཞིང་། ས་བོན་ལ་རང་དབང་མེད་ན་ས་གཞིའི་ཕྱི་རུ་
ཐོན་ནས་སྨིན་པར་མི་བྱེད་ཅིང་འཚོ་ཐབས་བྲལ། འགྲོ་བ་མི་ཚུད་པའི་
བྱ་དངོས་ཡོད་ཚད་ལ་རང་དབང་དགོས་ཤིང་། འགྲོ་བ་མིས་རང་དབང་
ལ་འཐབ་འཛིང་བྱེད་ཅིང་།ཁོ་ཚོས་རང་དབང་མི་འདོད། འདབ་ཆགས།
གཙང་པོ། ལྗོན་ཤིང་བཅས་ཚང་མས་རང་དབང་དོན་དུ་གཉེར་གྱི་ཡོད་
ལ༑ འགྲོ་བ་མིས་ཀྱང་ཕྱེད་ཀའི་ཚད་ཙམ་མིན་པར་ཆ་ཚང་བའི་རང་
དབང་དོན་དུ་གཉེར་དགོས། སུ་ཞིག་གིས་ཅི་ཞིག་བསམ་པའི་རང་
དབང་དང་རང་རྐྱ་འཕེར་བའི་སྐོར་གླེང་བ་དང་། སུ་ཞིག་གིས་ཅི་ཞིག
སྒྲུབ་འདོད་པ་བསྒྲུབ་པ་ནི་མི་ཚེའི་ནང་ཧ་ཅང་གལ་ཆེ་བའི་དོན་དག
ཅིག་རེད། གདུག་རྩུབ། སྙིང་རྗེ་མེད་པ། ཕྲག་དོག་དང་ཁོང་ཁྲོ་བཅས་
ལས་དོན་དམ་དུ་རང་དབང་འཐོབ་རྒྱུ་དང་། རང་གི་སེམས་ནང་ནས་
དོན་དམ་པའི་རང་དབང་འཐོབ་རྒྱུ་ནི་ཧ་ཅང་དཀའ་ཁག་ཆེ་ཞིང་ཉེན་
ཚབས་ཆེ་བའི་བྱ་བའི་ཁྲོད་ཀྱི་གཅིག་རེད། དྲི་གཞི་བཏོན་པ་ཁོ་ནས་
རང་དབང་འཐོབ་མི་ཐུབ་ཅིང་། རང་ཉིད་ཅི་ཞིག་ལ་དགའ་བ་དེ་བསྒྲུབ
རྒྱུར་རང་དབང་འཐོབ་ཅེས་ཁྱེད་ཀྱིས་བཤད་མི་སྤོབས་ཏེ། རྒྱུ་མཚན་
ནི༑ ཁྱེད་ལས་གཞན་པའི་མི་ཞིག་གིས་ཀྱང་རང་དབང་འཐོབ་པར་
འདོད་ཡོད། མ་ཟད་རང་གིས་ཅི་ཞིག་ཚོར་བའི་རང་དབང་གླེང་གིན་
ཡོད་ལ། ད་དུང་རང་ཉིད་ཀྱིས་ཅི་ཞིག་སྨོན་པ་དེ་བསྒྲུབ་འདོད་ཡོད།
མི་ཚང་མས་རང་དབང་འཐོབ་པར་འདོད་ཅིང་། མ་ཟད་ཁོ་ཚོས་རང་
ཉིད་དང་། ཁོང་ཚོའི་ཁོང་ཁྲོ། གདུག་རྩུབ། འགྲན་སེམས་དང་འདོད་
འདུན་ལ་སོགས་གླེང་ན་འདོད། དེའི་ཕྱིར། རྒྱུན་དུ་རྙོག་འཛིང་གིས་
ཁེངས་ཡོད། ངས་བྱ་བ་ཞིག་སྒྲུབ་འདོད་པ་དང་ཁྱེད་ཀྱིས་ཀྱང་བྱ་བ་
ཞིག་བསྒྲུབ་འདོད་པས། དེ་ནས་ང་ཚོས་འཛིང་རེས་བྱེད་ཀྱི་ཡོད། རང་
དབང་གིས་ང་ཚོས་ཅི་ཞིག་འདོད་པ་སྒྲུབ་ཀྱིན་མེད་དེ། རྒྱུ་མཚན་ནི།
མི་ནི་རང་ཉིད་ཀྱིས་འཚོ་ཐུབ་པའི་ཕྱིར་རོ། ། ཐ་ན་རབ་བྱུང་བ་དང་
སྒོམ་ཆེན་པའང་ཁོང་ཚོས་ཅི་ཞིག་སྒྲུབ་འདོད་པའི་རང་དབང་མེད་དེ།
ཁོང་ཚོ་རང་ཉིད་ཀྱིས་ཀྱང་ཅི་ཞིག་འདོད་པའི་ཆེད་དུ་འཐབ་རྩོད་བྱེད་
དགོས་ལ། རང་ཉིད་ལ་འཐབ་འཛིང་དང་རང་གི་སེམས་ནང་དུ་རྩོད་
གླེང་བྱེད་དགོས། དེ་ལྟར་རང་དབང་འཐོབ་པར་རྣམ་དཔྱོད་དང་ཚོར་
ཤེས། བསམ་ཤེས་མཐའ་མེད་པ་དགོས་སོ། ། ད་དུང་ཁྱོན་ཡོངས་ནས་
དགོས་ངེས་ཆེ་བ་ཞིག་ནི་མི་རེ་རེའི་ངོས་ནས་རང་གི་རིག་གཞུང་ཅི་
ཞིག་ཡིན་པ་ལས་རང་དབང་འཐོབ་རྒྱུ་དེ་རེད། དེ་ལྟར་ཁྱེད་ཀྱིས་སྒྲིག་
ལམ་མེད་ན་རང་དབང་གནས་མི་ཐུབ་པ་རྟོགས་ངེས་སོ། །
སློབ་མ། སྒྲིག་ལམ་མེད་པར་རང་དབང་འཐོབ་པའི་དོན་ཇི་འདྲ་
རེད་དམ།
ཀིར་ཤུ་ན་མུར་ཏི། སྒྲིག་ལམ་མེད་པར་ཁྱེད་ལ་རང་དབང་མི་
འཐོབ་པ་ངས་གསལ་བོར་འགྲེལ་བཤད་བྱས་ཟིན། སྒྲིག་ལམ་ནི་སྒྲིག་
ཁྲིམས་རེད། ང་རང་སྒྲིག་ཁྲིམས་ཞེས་པའི་ཐ་སྙད་དེ་སྤྱོད་རྒྱུར་མི་དགའ་
སྟེ༑ རྒྱུ་མཚན་སྒྲིག་ཁྲིམས་ནི་ནང་དོན་རིགས་ཚང་མ་འདུས་པའི་རྡོག་
ཁྲེས་ཤིག་རེད། སྒྲིག་ཁྲིམས་ཀྱི་དོན་ནི་མོས་མཐུན་དང་། བཅོས་མ།
བཟོད་བསྲན་ཏེ། ཁྱེད་ལ་ཅི་ཞིག་བཤད་པ་དེ་སྒྲུབ་པའི་དོན་རེད། དེ་
ལྟར་མ་རེད་དམ། འོན་ཀྱང་། གལ་སྲིད་ཁྱེད་ཀྱིས་རང་དབང་འདོད་
ན༑ འགྲོ་བ་མིའི་རིགས་ལ་རྦད་དེ་རང་དབང་ཡོད། དེ་མིན་ཁོང་ཚོར་
འཕེལ་རྒྱས་མེད་ཅིང་། འགྲོ་བ་མི་དངོས་གནས་ཤིག་ཆགས་མི་ཐུབ།
ཁྱེད་ཀྱིས་རང་ཉིད་ཀྱི་ཆེད་དུ་དུས་དང་བསྟུན་པར་བྱེད་པ། བྱམས་
སེམས། གཏོང་ཕོད། ཞུམ་པ་མེད་པ་བཅས་ཅི་ཞིག་ཡིན་པ་དང་། སྒྲིག་
ལམ་ལྟར་གནས་པ་ཅི་ཞིག་ཡིན་པ་འཚོལ་ཞིབ་བྱེད་དགོས། དེ་དག་
ཚང་མའི་གསར་གཏོད་ནི་སྒྲིག་ཁྲིམས་རེད། འདི་ཡིས་སྒྲིག་ལམ་
འབྱུང་དུ་འཇུག་ཅིང། ཁྱེད་ཀྱིས་རང་ཉིད་རང་དབང་ལྡན་པར་བརྟག་
ཅིང་དཔྱད་དེ། ཁྱེད་ཀྱིས་བརྟག་ཅིང་དཔྱད་པར་འཚོལ་ཞིབ་བྱེད་
དགོས། གལ་སྲིད་ཁྱེད་ཀྱིས་ཐུགས་ཁུར་དང་ལྟ་སྲུང་། རྣ་བ་གཏོད་
ཀྱིན་ཡོད་ན། དེ་ནས་ཁྱེད་ལ་རང་དབང་ལྡན་པས་དུས་ལྟར་རྒྱུན་ལྡན་
གྱི་སྒོ་ནས་ཁྱེད་རང་འཛིན་གྲྭར་ཡོང་སྟེ་སློབ་སྦྱོང་བྱ་ངེས། ཁྱེད་རང་
འཚོ་ངེས་པ་ཡིན་པར་བརྟེན་ཁྱེད་ཀྱིས་ཡང་དག་པའི་སྒོ་ནས་བྱ་བ་
སྒྲུབ་འདོད་ཡོད།
སློབ་མ། ཁྱེད་ཀྱིས་བཤད་པ་ལྟར་ན་རང་དབང་ནི་འགྲོ་བ་མིར་
ཉེན་ཚབས་ཆེ་བ་ཞིག་རེད་ཟེར།ཅིའི་ཕྱིར་དེ་ལྟར་རེད་དམ།
ཀིར་ཤུ་ན་མུར་ཏི། ཅིའི་ཕྱིར་རང་དབང་ནི་ཉེན་ཚབས་ཆེ་བ་
ཞིག་རེད་དམ། ཁྱེད་ཀྱིས་སྤྱི་ཚོགས་ནི་ཅི་ཞིག་ཡིན་པ་ཤེས་སམ།
སློབ་མ། དེ་ནི་མི་ཚོགས་མང་པོའི་སྡེ་ཞིག་རེད་ལ། དེས་ཁྱེད་ལ་
ཅི་ཞིག་བསྒྲུབ་དགོས་པ་དང་མི་དགོས་པ་འགྲེལ་བརྗོད་བྱེད་ངེས།
ཀིར་ཤུ་ན་མུར་ཏི། དེ་ནི་མི་ཚོགས་མང་པོའི་སྡེ་ཞིག་རེད་ལ།
དེས་ཁྱེད་ལ་ཅི་ཞིག་བསྒྲུབ་དགོས་པ་དང་མི་དགོས་པ་འགྲེལ་བརྗོད་
བྱེད་ངེས། དེ་ནི་ལམ་དང་ལུགས་སྲོལ། ངེས་གཏན་གྱི་སྤྱི་ཚོགས་ཤིག་
གི་གོམས་སྲོལ་ཏེ། སྤྱི་ཚོགས། བཟང་སྤྱོད། ཀུན་སྤྱོད། ཆོས་ལུགས་ཀྱི་
སྒྲོམ་གཞིའི་ནང་དུ་མིའི་རིགས་འཚོ་ཞིང་གནས་ཡོད། དེ་ནི་རིག་
གཞུང་ཡང་རེད་ལ། དེར་སྤྱི་ཡོངས་ནས་སྤྱི་ཚོགས་ཞེས་འབོད་ཀྱིན་
ཡོད། ད་ནི་སྤྱི་ཚོགས་དེའི་ནང་སྐྱེས་བུ་སྒེར་རེ་རེས་རང་གི་དགའ་
ཕྱོགས་བསྒྲུབས་ནས་ཁོ་ཚོ་སྤྱི་ཚོགས་དེར་ཉེན་ཁ་ཆགས་ཡོད། གལ་
སྲིད་ཁྱེད་ཀྱིས་སློབ་གྲྭ་འདིའི་ནང་རང་གི་དགའ་ཕྱོགས་ལྟར་བསྒྲུབ་
ན་ཅི་ཞིག་འབྱུང་གི་རེད། སློབ་གྲྭའི་ཕྱོགས་གཞན་ལ་ཉེན་ཁ་ཆེན་
པོ་ཆགས་ཡོད། ཉེན་ཁ་མི་འབྱུང་ངམ། དེར་བརྟེན། མི་རྣམས་ཀྱིས་
གཞན་དག་ལ་གུས་བརྩི་ལྡན་པའི་ངང་ནས་རང་དབང་སྤྲད་མི་འདོད།
སྐྱེས་བུ་གང་ཞིག་ལ་འཆར་སྣང་ཙམ་མིན་པར་དོན་དམ་པའི་རང་
དབང་ཡོད་ན། ཁ་ནང་དུ་ཕྱོགས་ནས་འདོད་རྔམ། རེ་འདོད། ཕྲག་དོག
གདུག་རྩུབ་ལས་གྲོལ་བར་འགྱུར་ཞིང་། མི་རྣམས་ལ་ཉེན་ཁ་ཆེན་པོ་
ཡོད་པར་སེམས་ཁུར་བྱེད། རྒྱུ་མཚན་ནི་ཁོ་རང་སྤྱིར་བཏང་གི་མི་དང་
བསྡུར་ན་རྦད་དེ་མི་འདྲ་བ་ཞིག་རེད། དེ་ལྟར་སྤྱི་ཚོགས་ཀྱིས་ཁོང་ལ་
བཀུར་སྟི་བགྱི་རུང་ལ། ཡང་ན་གསད་ཀྱང་རུང་སྟེ། ཁོང་ལ་མཚོན་ན་
དེ་ནི་བཏང་སྙོམས་རེད།
སློབ་མ། ཁྱེད་ཀྱིས་གསུངས་ལྟར་ན། ང་ཚོར་ངེས་པར་དུ་རང་
དབང་དང་སྒྲིག་ལམ་དགོས་ཟེར། འོན་ཀྱང་དེ་ཇི་ལྟར་བྱས་ནས་འཐོབ་
ཐུབ་བམ།
ཀིར་ཤུ་ན་མུར་ཏི། ཐོག་མར་ཁྱེད་རང་གཞན་ལ་བརྟེན་མི་ཐུབ་སྟེ།
གལ་སྲིད་དེ་ནི་ཁྱེད་ཀྱི་དགེ་རྒན་དང་ཁྱོ་ག ཕ་མ་གང་ཡིན་རུང་། ཁྱེད་
ཀྱིས་རང་དབང་དང་སྒྲིག་ལམ་གཞན་གྱིས་སྤྲོད་པར་རེ་བ་བྱེད་མི་རུང་།
དེ་ནི་རང་ཉིད་ཀྱིས་མངོན་འགྱུར་བྱེད་དགོས་བྱུང་ཡོད། འདི་ནི་ཐོག་མར་
ངོས་འཛིན་བྱེད་དགོས་པའི་དོན་དག་ཅིག་རེད་ལ། ཁྱེད་ཀྱིས་ཟས་གོས་
གནས་མལ་མ་གཏོགས་གཞན་ལས་ཅི་ཡང་སློང་མི་རུང་། ཕལ་ཆེར་སློང་
ཡང་མི་སྲིད་པ་ཞིག་རེད། རང་ཉིད་ཀྱི་དཀོན་མཆོག་དང་བླ་མ་བཅས་སུ་
གང་ལ་བལྟ་མི་སྲིད་ལ་ཕལ་ཆེར་སློང་ཡང་མི་སྲིད་པ་ཞིག་རེད། མི་སུ་
གང་གིས་ཀྱང་ཁྱེད་ལ་རང་དབང་དང་སྒྲིག་ལམ་མི་སྤྲོད་པར་བརྟེན།
ཁྱེད་ཀྱིས་རང་ཉིད་ལ་སྒྲིག་ལམ་གྱི་སྐོར་ཇི་ལྟར་འབྱུང་བར་འཚོལ་
ཞིབ་དང་རྟོག་ཞིབ་བྱེད་དགོས། དེ་ནི་ཁྱེད་ཀྱིས་རང་ཉིད་ཀྱི་སླད་དུ་
དགེ་བའི་བྱ་བཞག་ཁྲོད་དེའི་དོན་སྙིང་ཅི་ཞིག་ཡིན་པ་སྨིན་པར་བྱ་རྒྱུ་
དེ་རེད། ཁྱེད་ཀྱིས་དགེ་བ་ནི་ཅི་ཞིག་ཡིན་པ་ཤེས་སམ། དེ་ཀུན་སྤྱོད་
དང་ལྡན་པའམ་ལེགས་པོར་འགྱུར་རྒྱུ་དེ་རེད་དམ། དགེ་བ་ནི་སྒྲིག་
ལམ་ཞིག་རེད། དེ་ལྟར། ཁྱེད་ཀྱིས་བཟང་པོ་དང་། ལྷག་བསམ་ཅན།
ཐུགས་ཁུར་ལྡན་པར་ཇི་ལྟར་འགྱུར་བར་རང་ཉིད་ཀྱི་སེམས་ནས་
འཚོལ་དགོས། རྟོག་ཞིབ་དང་བསམ་བློ་དེ་བརྒལ་ནས་ཁྱེད་ཀྱིས་སྒྲིག་
ལམ་ལ་བརྩོན་པའི་རྐྱེན་གྱིས་རང་དབང་འབྱུང་གི་ཡོད། ཁྱེད་ཀྱིས་ཅི་
ཞིག་སྒྲུབ་དགོས་པ་དེ་གླེང་བར་ཁྱེད་རང་གཞན་ལ་བརྟེན་དགོས་ལ།
དེ་ནི་ཁྱེད་ཀྱིས་ངེས་པར་དུ་ཚད་གཞི་ལས་བརྒལ་བའི་རྟོག་ཞིབ་མི་
བྱེད་པར་དུས་ཚོད་དམ་འཛིན་དང་ལེགས་པོ་ཡོང་བར་བྱ་དགོས། འོན་
ཀྱང་ཁྱེད་ཀྱིས་ཤོད་རྒྱུར། "ངས་བལྟས་ན་འདོད་དུས་སྒེའུ་ཁུང་གི་ཕྱི་
རོལ་དུ་ལྟ་བ་དང་། ངས་སློབ་སྦྱོང་བྱེད་དུས་ངེས་པར་དུ་དཔེ་ཆར་བལྟ་
དགོས་"ཟེར། གཞན་གྱིས་མ་བཤད་པར་རང་ཉིད་ཀྱི་བསམ་བློའི་ནང་
སྒྲིག་ལམ་ལེགས་པོ་འཁྱེར་ཐུབ་དགོས།
སློབ་མ། རང་དབང་གིས་གང་ཟག་སུ་གང་ལ་ཁེ་ཕན་ཅི་ཞིག་
འཐོབ་ཐུབ།
ཀིར་ཤུ་ན་མུར་ཏི། མི་སུ་ཞིག་ལ་ཅི་ཞིག་འཐོབ་པའི་སྐོར་གླེང་
དུས་ཅི་ཡང་མེད་དེ། ཁྱེད་ཀྱིས་དོན་དངོས་སུ་ཐོན་སྐྱེད་ཀྱི་ཐ་སྙད་སྐོར་
ལ་བསམ་བློ་གཏོང་བཞིན་ཡོད། ཁྱེད་ཀྱིས་དེ་ལྟར་བསམ་བློ་གཏོང་
བཞིན་མེད་དམ། ང་ལ་ཅ་དངོས་ཤིག་སྤྲད་དེ། ངས་ཕར་འདི་བསྒྲུབ་ན
རང་ལ་ཚུར་འདི་འཐོབ་པར་བྱེད། ངས་ཁྱེད་ལ་སེམས་བཟང་བཅངས་
ཡོད་དེ། རྒྱུ་མཚན་ནི་ང་ལ་ཁེ་ཕན་ཡོད་པས་སོ། ། དེ་ནི་སེམས་བཟང་
མིན་ཏེ། དེ་ལྟར་ཇི་ལྟར་ཁེ་ཕན་གྱི་འདུ་ཤེས་ལ་བསམ་བློ་གཏོང་བཞིན་
པ་དེ་སྲིད་དུ་རང་དབང་མེད་དོ། ། ཁྱེད་ཀྱིས་བཤད་རྒྱུར་"གལ་སྲིད་
ང་ལ་རང་དབང་འཐོབ་ན་ངས་བྱ་བ་འདི་དང་གན་བསྒྲབ་ཐུབ་”ཟེར།
དེས་ན་དེ་ནི་རང་དབང་མིན་ནོ། ། དེ་བས།རོགས་སྐྱོར་གྱི་འདུ་ཤེས་ཀྱི་
ཐོག་ནས་བསམ་བློ་མི་གཏོང་བར། ཁྱེད་ཀྱིས་ཇི་སྲིད་བེད་སྤྱོད་ཀྱི་འདུ་
ཤེས་ལ་གཞིགས་ན་དུས་ཀུན་ཏུ་རང་དབང་གི་གནད་དོན་མེད་དོ། །
གང་དུ་ཀུན་སློང་མེད་པའི་སྐབས་སུ་དེ་རུ་རང་དབང་ཁོ་ན་འཚོ་ཞིང་
གནས་ཐུབ། ཁོང་གིས་ཁྱེད་ལ་ཟས་གོས་གནས་མལ་སྩལ་བས་ཁྱེད་
རང་གང་ཟག་གཞན་ལ་མི་དགའ་བར་འགྱུར། དེ་བས་དེ་ནི་བརྩེ་བ
མིན་ནོ།།
རང་ཉིད་གཅིག་པུ་གོམ་པ་སྤོས་ནས་འགྲོ་མྱོང་ངམ། ཡང་ན་
གཞན་དང་ལྷན་དུ་རྟག་པར་འགྲོ་མྱོང་ངམ། ཁྱེད་རང་ཧ་ཅང་ཆུང་
བས་ཆེས་ཐག་རིང་ལ་ཕྱིན་མེད་སྙམ། གལ་སྲིད་སྐབས་རེར་རང་ཉིད་
ཕྱི་རོལ་དུ་བསྐྱོད་ཚེ། དེ་ནས་ཁྱེད་ཀྱིས་ཅི་ཞིག་བསམ་པ་དང་་ཚོར་བ།
དགེ་བ་ཅི་ཞིག་ཡིན་པ་དང་རང་ཉིད་ཀྱིས་ཅི་ཞིག་བྱེད་འདོད་པ་བཅས་
ངོ་ཤེས་པར་འགྱུར། རང་ཉིད་འཚོལ་བར་གྱིས་དང་། གལ་སྲིད་ཁྱེད་
ཀྱིས་རྒྱུན་དུ་རང་ཉིད་ཀྱི་སྐོར་གླེང་བཞིན་མི་མང་དང་གྲོགས་པོ་ལྷན་
དུ་སོང་ན། ཁྱེད་ཀྱིས་རང་ཉིད་འཚོལ་མི་ཐུབ། ཁྱེད་རང་དཔེ་ཆ་མེད་
པར་ལྗོན་ཤིང་གི་འོག་ཏུ་ཁུ་སིམ་མེར་བསྡད་དེ། ཏག་ཏག་སྐར་མའི་
ཚོགས་དང་། གནམ་སྔོན་པོ། འདབ་ཆགས་ལ་ལྟོས་དང་། ལྗོན་ཤིང་
གི་འོག་ཁྱེད་དང་ལྷན་དུ་ཁུ་སིམ་མེར་སྡོད་པ་དེས། ཁྱེད་ཀྱིས་རང་གི་
སེམས་ཀྱི་བྱེད་ནུས་རྟོགས་འགོ་བརྩམས་ཡོད། དེ་ནི་འཛིན་གྲྭར་འགྲོ་
བ་ནང་བཞིན་གལ་ཆེན་རེད།

ལེའུ་ལྔ་བ། ཚོར་ཤེས་སྐྱེན་པོ།

ཉིན་གཞན་ཞིག་ལ། སློབ་གྲྭ་འདིའི་དགེ་རྒན་ཁ་ཤས་ཀྱིས་ང་དང་
མཉམ་དུ་ཚོར་ཤེས་སྐྱེན་པོའི་ལུས་པོ་དང། ཚོར་ཤེས་སྐྱེན་པོའི་སེམས་
པ་ཞིག་དགོས་རྒྱུ་དང་། ཚོར་ཤེས་སྐྱེན་པོ་ཇི་ལྟར་གལ་ཆེན་དང་དགོས་
ངེས་ཆེ་བའི་སྐོར་ལ་བགྲོ་གླེང་བྱས་ཡོད། རང་ཉིད་ཀྱི་ཁོར་ཡུག་དང་
ཚོར་བ། རྣམ་རྟོག་གི་རྒྱུ་བ་རེ་རེར་གོ་རྟོགས་ཡོད་པའི་འགྲོ་བ་མིའི་
རིགས་སྤྱི་ཡོངས་ནས་མཛའ་བཤེས་ལྡན་པ་དེ་ནི་ཚོར་ཤེས་སྐྱེན་པོ་ཞིག་
རེད། ཚོར་ཤེས་སྐྱེན་པོ་དེ་ཇི་ལྟར་བྱས་ནས་འབྱུང་ངམ། བསམ་བློ་རྒྱ་
ཆེ་ཞིང་གཏིང་ཟབ་པའི་སྒོ་ནས་གཏོང་བའི་ནུས་པ་དང་། ཚོར་འདུ་དང་
གཟུགས་པོའི་འཕེལ་རྒྱས་ཆ་ཚང་བ་ཇི་ལྟར་འོང་བར་བྱས་ན། ད་གཟོད་
མི་བུ་ཆ་ཚང་བ་དེ་ཤུགས་རྐྱེན་དང་གདོང་ལེན། བྱ་དངོས་རེ་རེའི་ཐོག་ཏུ་
ཐུན་མིན་གྱི་གསོན་ཤུགས་ལྡན་པར་འགྱུར་ངེས། བཟོ་ལས་འཕྲུལ་ཆས་
རང་བཞིན་གྱི་ཤེས་བྱ་གལ་ཆེ་བར་འཛིན་ཞིང་། དཔལ་འབྱོར་གཉེར་
བ་དང་། འཆར་འགོད་པ་ཞིག་ཏུ་འགྱུར་རྒྱུ། ཡང་ན། གློག་རིགས་ཀྱི་
མཁས་པར་དང་འདོད་བྱེད་བཞིན་དེ་ལྟར་གཙིགས་ཆེར་འཛིན་པའི་
འཇིག་རྟེན་འདི་ལྟ་བུ་ཞིག་ཡོད་སྲིད་དམ། དེ་ལྟར། ཚོར་ཤེས་སྐྱེན་པོ་
ཅན་དུ་འགྱུར་སྲིད་དམ། ཆབ་སྲིད་པ་དང་གློག་རིགས་མཁས་པ་ནི་
ངོ་མཚར་བའི་མིའི་འཕྲུལ་རིགས་ཅན་དུ་གྱུར་ཀྱང་། དེ་དག་གིས་གུ་
དོག་པའི་འཚོ་གནས་སུ་འཁྲིད་ཀྱིན་ཡོད། ཁོ་ཚོ་ནི་ནང་སེམས་རྒྱུད་
གཉོམ་ཞིང་དཀའ་སྡུག་ཆེ་བའི་མི་ཚོགས་ཤིག་རེད། ཁོ་ཚོ་ཚང་མས་
ཤེས་པ་ནི་ཁོ་ཚོའི་འཇིག་རྟེན་ཆུང་ཆུང་དེ་རེད། འཇིག་རྟེན་དེ་ནི་ཁོ་ཚོ་
རང་ཉིད་ཀྱི་ར་བས་ཐག་གཅོད་བྱས་ཡོད།
འཕྲུལ་ཆས་རང་བཞིན་གྱི་ཤེས་བྱའི་ཁྲོད་བཅིངས་ཡོད་པའི་མི་
ཚེ་དེ་ནི་ཧ་ཅང་གུ་དོག་པོ་དང་། ཚད་གཞི་ངེས་ཅན་གྱི་མི་ཚེ་ཞིག་སྟེ།
དེ་ནི་ཧ་ཅང་ཡ་ང་ཞིང་སྐྱོ་སྣང་འབྱུང་བར་དམ་དུ་སྦྲེལ་ནས་ཡོད། འོན་
ཀྱང་། འཕྲུལ་ཆས་རང་བཞིན་གྱི་ཤེས་བྱ་ཡོད་པའི་མི་ཞིག་གིས་དཔལ་
འབྱོར་ཅུང་ཙམ་གསོག་སྒྲུབ་བྱེད་པ་དང་། ད་དུང་སྙིང་སྟོབས་དང་། ཕྱི་
གསལ་ནང་གསལ། ཕུགས་བསམ་གྱི་སྒོ་ནས་འཇིག་རྟེན་འདིར་འཚོ་
བའི་བྱ་བ་བསྒྲུབ་ཐུབ་བམ། དེ་ནི་དོན་དམ་གྱི་དྲི་བ་ཞིག་རེད། མི་ཚེ་
ནི་ཉིན་ལྟར་གཞུང་ལས་ཁང་དུ་བསྐྱོད་རྒྱུ་དེ་མིན་ལ། མི་ཚེ་ནི་ཐུན་
མོང་མིན་པའི་གལ་ཆེན་དང་། མེད་དུ་མི་རུང་བ་ཞིག་ཡིན་པས། དེའི་
ཆེད་དུ་ཁྱེད་རང་ངེས་པར་དུ་ཚོར་ཤེས་སྐྱེན་པོ་ཅན་ཞིག་ཡིན་དགོས་
ལ༑ ཁྱེད་ལ་ཡོད་པའི་ཚོར་ཤེས་སྐྱེན་པོས་མཛེས་སྡུག་ལ་རྗེས་སུ་ཡི་
རང་བྱེད། ཁྱེད་ཀྱིས་མཛེས་སྡུག་གི་སྐོར་ལ་ཐུན་མོང་མ་ཡིན་པའི་དོན་
དག་ཅིག་ཡོད་པ་ཤེས་སམ། མཛེས་སྡུག་ནི་ང་ཚོས་མི་སྒེར་གྱི་ཆེད་དུ་
བསྐྲུན་ཀྱང་། གཞར་ཡང་མི་སྒེར་ལ་གཏོགས་པ་ཞིག་མིན། ང་ཚོས་མེ་
ཏོག་ཅིག་སྐྲ་གསེབ་ཏུ་བཙུགས་ཏེ། ཡིད་འོང་གི་སཱ་རིས་ཤིག་བཀླུབས་
ཤིང་། ཚད་ལྡན་གྱི་སྟོད་ཐུང་དང་རྐང་སྣམ་གྱོན་ནས། མཐོང་སྣང་ལ་
རྫིག་ཉམས་དོད་པར། ང་ཚོས་ཅི་ལྕོགས་ཀྱིས་མཛེས་སྡུག་ལྡན་པར་
བརྩོན་ལེན་བྱེད། དེ་ནི་ཧ་ཅང་ཚད་ངེས་ཅན་ཡོད་པའི་མཛེས་སྡུག་
ཅིག་རེད། ཁྱེད་ཀྱིས་ངེས་པར་དུ་ཡིད་འོང་གི་གྱོན་ཆས་མ་གོན་ཞེས་
ངས་ནམ་ཡང་ཤོད་ཀྱིན་མེད་མོད། དེ་ཁོ་ན་རྗེས་སུ་ཡི་རང་ཞུ་དགོས་
པའི་མཛེས་སྡུག་མ་རེད། མཛེས་སྡུག་གི་བསྟོད་བསྔགས་ནི་རི་བོ་དང་
རི་མོ། སྐུ་འདྲ། སྤྲིན་པ། ནམ་མཁའ། གཤོག་རྩལ་ངོམས་པའི་བྱེའུ།
ཞོགས་པའི་སྐར་མ། རི་ཚོགས་འདི་དག་གི་རྒྱབ་ཀྱི་ཉི་ནུབ་བཅས་
མཐོང་རྒྱུ་དེ་རེད། ང་ཚོ་རང་ཉིད་སྒེར་གྱི་འཚོ་བ་བརྒྱུད་དེ།ང་ཚོས་དེ་ལྟ་
བུའི་ངོ་མཚར་བའི་མཛེས་སྡུག་འཇོམས་པར་བྱེད།
ཁྱེད་ཀྱི་ཁམས་དང་མཐུན་པ་ཞིག་ཡོད་སྲིད་དེ། ཁྱེད་ཀྱིས་ཁམས་
དང་མཐུན་པ་དེའི་དོན་དག་ཅི་ཞིག་ཡིན་པ་ཤེས་སམ། ཁ་དོག་དག་
ཇི་ལྟར་བསྡེབ་པ། ཕོར་བ་དེར་ཁ་དོག་བསྒོས་མེད་པ། མི་སུ་དང་གང་
ལའང་བསམ་པ་གནག་པའི་སྐོར་ཅི་ཡང་མི་སྨྲ་བ། སེམས་བཟང་པོའི་
སྒོ་ནས་ཚོར་བར་བྱེད་པ། ཁང་པའི་མཛེས་སྡུག་མཐོང་བ། རང་གི་
ཁང་པའི་ནང་དུ་ཡིད་འོང་གི་པར་རིས་བསྒྲིགས་ཤིང་ཚད་དང་ལྡན་
པའི་ཁང་པ་ཡོད་པ་བཅས་རྟོགས་དགོས་ལ། འདི་དག་ཚང་མ་ཁམས་
དང་མཐུན་པ་སྟེ་བློ་སྦྱོང་བགྱི་ནུས་སོ། ། འོན་ཀྱང་། ཧ་ཅང་ཁམས་དང་
མཐུན་པ་དེ་ནི་མཛེས་སྡུག་གི་བསྟོད་བསྔགས་བྱ་ཡུལ་མིན་ཏེ། མཛེས་
སྡུག་ནི་ནམ་ཡང་སྒེར་ལ་གཏོགས་པ་ཞིག་མིན། མཛེས་སྡུག་དེ་སྒེར་
བདག་ཏུ་བསྐྲུན་པའི་སྐབས་དེ་ནི་རང་གཅེས་འཛིན་དུ་གྱུར་བ་ཡིན།
རང་ཉིད་གཅེས་འཛིན་དེ་སྡུག་བསྔལ་གྱི་འབྱུང་ཁུངས་ཡིན། འཇིག་
རྟེན་དུ་མི་མང་ཤོས་སྐྱིད་པོ་མེད་པ་ཁྱེད་ཀྱིས་ཤེས་སམ། ཁོང་ཚོར་
དབང་ཆ་དང་གོ་གནས། དཔལ་འབྱོར་ཡོད་མོད། འོན་ཀྱང་དཔལ་
འབྱོར་དང་གོ་གནས།དབང་ཤུགས་དོར་བའི་རྗེས་སུ།ཁྱེད་ཀྱིས་བསམ་
བློའི་ཤེས་རྒྱ་ཆུང་བའི་གཏིང་དེ་མཐོང་བར་བྱེད། ཁོང་ཚོའི་ཤེས་རྒྱ་ཆུང་
བ་དང་ཡ་ང་བ། རྙོག་འཛིང་།སྡུག་བསྔལ་ཆེས་མྱོང་བའི་འབྱུང་ཁུངས་
ནི་ཞེད་སྣང་དང་ནག་ཉེས་ཀྱི་ཚོར་བ་ཞིག་རེད།
མཛེས་སྡུག་ལ་དོན་དམ་དུ་ཡིད་སྨོན་བྱེད་རྒྱུ་དེ་ནི་ཁྱེད་རང་ཡོད་
ས་དེར་མེད་པའི་ཡིད་འོང་གི་ལྗོན་ཤིང་དང་། རི་བོ་མཐོང་རྒྱུ་དང་། དེ་
ཚོ་གཞན་ལ་བདག་ནའང་དེ་དག་ལ་བལྟས་ཏེ་རོལ་མྱོང་བྱ་རྒྱུ། གཙང་
པོའི་བཞུར་རྒྱུན་ལ་གཟིགས་ཏེ་མགོ་ནས་མཇུག་བར་དེ་དང་ལྷན་དུ་
བསྐྱོད་པ། གཙང་པོའི་བཞུར་སྟངས་དང་ངར་ཤུགས། མཛེས་སྡུག་གི་
ཁྲོད་འཐིམ་པར་བྱེད་དགོས།འོན་ཀྱང་། གལ་སྲིད་ཁྱེད་ཀྱིས་ལམ་སྟོན་
པ་དང་དཔལ་འབྱོར། དབང་ཆ་ཁོ་ནར་བསམ་བློ་འཁོར་ཚེ། དེ་དག
ཡོད་ཚད་བསྒྲུབ་མི་ནུས་སོ། ། དེ་ནི་མི་ཚེའི་ཆ་ཤས་གཅིག་པུ་སྟེ། མི་
ཚེའི་ཆ་ཤས་གཅིག་པུར་བསམ་བློ་གཏོང་བ་དེ་ཚོར་ཤེས་སྐྱེན་པོ་མེད་
པར་འགྱུར་རྒྱུ་དེ་རེད། དེར་བརྟེན། ཡ་ང་བ་དང་བློ་རྒྱ་ཆུང་བའི་མི་ཚེ་
ཞིག་ལ་འཁྲིད་པར་བྱེད། སེམས་རྒྱ་ཆུང་བའི་མི་ཚེས་རྒྱུན་དུ་རང་ཉིད་
ཁོ་ན་མིན་པར་གཞན་དག་ལའང་མགོ་རྙོག་དང་སྡུག་བསྔལ་བསྐྱེད་
པར་བགྱི། ངས་བླང་དོར་གྱི་གནས་ལུགས་གླེང་གིན་མེད། འཚོ་གནས་
ཀྱི་བདེན་པ་ཉིད་ཤོད་ཀྱིན་ཡོད།
ཁྱེད་ཀྱི་དགེ་རྒན་གྱི་ལས་འགན་དེ་ཕྱོགས་རེ་བའི་བསམ་བློ་ཙམ་
མིན་པར། ཆ་ཚང་བའི་བསམ་བློར་སློབ་གསོ་སྤྲོད་དགོས། ཁྱེད་ལ་
སློབ་གསོ་ཐོབ་ན་ནི། ཁྱེད་རང་འཚོ་གནས་ཀྱི་མཚོ་འཁོར་ནང་དུ་ཚུད་
པར་མི་བྱེད་མོད། འོན་ཀྱང་། ཆ་ཚང་བའི་འཚོ་བའི་གཙང་བོར་འཚོ་
ཞིང་གནས་བར་བྱེད། འདི་ནི་ཆ་ཚང་བའི་སློབ་གསོའི་ལས་འགན་
རེད། སློབ་གསོ་ཡང་དག་པའི་རིགས་ཀྱིས་ཁྱེད་ཀྱི་འཚོ་གནས་ཧྲིལ་བོ་
དང་། ཁྱེད་ཀྱི་བསམ་བློ་ཆ་ཚང་བར་བློ་སྦྱོང་བྱེད་ཐུབ། དེ་ཡིས་ཁྱེད་
ཀྱི་བསམ་བློ་དང་གཏིང་ཟབ་པའི་སེམས་ཁམས། མཛེས་སྡུག་གི་གོ་
རྟོགས་སྩོལ་བར་བྱེད།
གཅིག་བྱས་ན། ཁྱེད་ཚོའི་ནང་གི་བུ་མོ་ཚོ་འཚར་ལོངས་བྱུང་
བ་དང་། འཇིག་རྟེན་མཐུན་འཇུག་ལ་ཞུགས་ཤིང་། སྐྱེས་པ་དག་གིས་
ལམ་སྟོན་པ་བྱེད་ལ། དེ་ལྟར། མཇུག་རྫོགས་པར་བགྱི། ཁྱེད་ཀྱིས་ཤེས་
སམ། ངས་ཁྱེད་ལ་གཉེན་སྒྲིག་བྱེད་མི་ཆོག་ཅེས་ཤོད་ཀྱིན་མེད། ཁྱེད་
ཀྱིས་གཉེན་སྒྲིག་བྱས་པའི་ཐོག་མའི་སྐབས་སུ། ཁྱེད་ལ་ཁྱོ་ག་དང་
བྱིས་པ། འགན་འཁྲི་ཡོད་པས། ལྗོན་ཤིང་སྟེང་གི་ཁྭ་ཏ་བཞིན་ཐན་
སྐད་རྒྱག་འགོ་རྩོམ། ཁྱོ་ག་དང་ཁང་ཁྱིམ། བྱིས་པ་དག་ལམ་སྲོལ་
དུ་འགྱུར་ལ། ཁྱེད་རང་ལམ་སྲོལ་དེའི་ནང་དུ་ཚུད་པར་ངེས། ཁྱེད་
ཀྱིས་མ་ཤི་བར་དུ་རང་གི་མི་ཚེ་ཧྲིལ་བོའི་བརྒྱུད་རིམ་ཁྲོད་དུ་ལས་ཀ་
གཉེར་བཞིན། ཁང་པ་ཞིག་ཏུ་ལས་དོན་གཉེར་བ། ཡང་ན་ཉིན་ལྟར་
གཞུང་ལས་ཁང་དུ་བསྐྱོད་རྒྱུ་དེའོ།
ངས་སེམས་པར་ཞོགས་པ་གཞན་ཞིག་ལ་ངས་ཁྱེད་ཅག་ལ་བདེ་
སྐྱིད་ཀྱི་ཉིན་མོ་ཞིག་ཡོད་པར་མཐོང་དུས། ཁྱེད་ཅག་ཚང་མར་ཅི་ཞིག་
འབྱུང་བར་འགྱུར་རམ། ཁྱེད་ཀྱིས་རང་རྒྱུད་ཀྱི་འདོད་རྔམ་དྲག་པོ་དང་
ལྷན་དུ་འཚོ་བ་བསྐྱལ་འདོད་དམ། ཡང་ན། ཁྱེད་ཀྱི་མི་ཚེ་ལྷག་མར་
ཁྱེད་རང་ཚོང་པ་ཞིག་གམ་ཁྱིམ་བདག་མ་ཞིག་ཏུ་འགྱུར་བར་འདོད་
དམ། ཁྱེད་ཀྱིས་ཅི་ཞིག་སྒྲུབ་འདོད་དམ། འགན་འཁྲི་སླ་རུ་གཏོང་བ་
དང་འདྲ་མཚུངས་འོང་བར་བྱེད་པ་བརྒྱུད་ནས་ཁྱེད་ཀྱིས་སློབ་གསོ
སྤྲོད་མི་རུང་ངོ་། ། གཅིག་བྱས་ན། ངས་ཉེན་ཚབས་ཆེ་བ་ཞིག་ཤོད་
ཀྱིན་ཡོད་མོད། འོན་ཀྱང་དེ་ལ་གནད་འགག་མེད་དེ། གཅིག་བྱས་ན།
ཁྱེད་ཀྱིས་རྣ་བ་གཏོད་པར་ངེས་ལ། ཡང་ན། འདི་ནི་ཁྱེད་ཀྱི་འདུ་ཤེས་
ཀྱི་ཀློང་དུ་འཐིམ་ངེས། གཅིག་བྱས་ན། ཁྱེད་ཀྱིས་ཐག་གཅོད་ཅིག་བགྱི་
ལ་ཉེ་བའི་སྐབས་སུ། འདི་ཡིས་ཁྱེད་ཀྱི་མི་ཚེའི་ལམ་བུར་གྲུབ་འབྲས་
སྩོལ་ངེས།
སློབ་མ། མི་ཞིག་ཚོར་སྣང་སྐྱེན་པོར་ཇི་ལྟར་འགྱུར་རམ།
ཀིར་ཤུ་ན་མུར་ཏི། གལ་ཏེ་ཁྱེད་ཀྱིས་དགོང་དྲོ་གཞན་དེར་དོ་
སྣང་བྱས་ཡོད་མེད་ངས་མི་ཤེས། དེ་རུ་སྦྲང་ཆར་སིམ་སིམ་འབབ
བཞིན་འདུག དེར་རྣོ་ངར་ལྡན་པའི་ཆར་ཞོད་ཆེ་ལ། མདོག་ནག་ཅིང་
ཆུ་ཁུར་ལྡན་པའི་སྤྲིན་པ་མཐུག་པོ་རྒྱུ་བར་བྱེད། དེ་རུ་སྤྲིན་པ་རྒྱུ་བ་
འོད་སྣང་གིས་ཁེངས་ཤིང་དཀར་མདངས་རྒྱས། དེ་ཡི་ཁྲོད་ན་འོད་
མདངས་འཁྱིལ་བའི་མེ་ཏོག་རྒྱལ་སྲས་བཞད་ཡོད། དེ་རུ་སྤྲིན་པ་རྒྱུ་བ་
བྱ་སྒྲོ་སྤུར་བ་དང་འདྲ། དེ་ནི་ངོ་མཚར་བའི་མཐོང་སྣང་ཞིག་དང་ཆེས་
མཛེས་སྡུག་ལྡན་པ་ཞིག་རེད། ཁྱེད་རང་ན་གཞོན་ཡིན་པའི་དུས་དང་།
ད་དུང་ཤེས་འདོད་ཆེན་པོ་ཡོད་པའི་དུས། ཁྱེད་རང་གིས་ཐག་མི་ཆོད་པའི་
སྐབས་སུ། ཁྱེད་ཀྱིས་ད་དུང་འཚོལ་གྱིན་པ་དང་། རྟོག་ཞིབ་དང་འདྲི་རྩད་
བྱེད་བཞིན་པའི་སྐབས་སུ། གལ་སྲིད་ཁྱེད་ཀྱིས་མ་རྟོགས་པ་དང་མ་ཚོར་
བ༑ ཚོར་བར་མི་ནུས་ཚེ། དེ་ནས་ཁྱེད་ཀྱིས་ནམ་ཡང་ཚོར་ཞིང་རྟོགས་མི་
ནུས་སོ། ། ཁྱེད་རང་ལོ་ན་རྒན་པར་གྱུར་བ་དང་བསྟུན་མི་ཚེས་ཁྱེད་རང་
མཇུག་བསྡུ་བར་རྩོམ་ཞིང་། མི་ཚེ་ནི་དེ་ལས་དཀའ་ཁག་ཅན་དུ་འགྱུར།
ཁྱེད་ཀྱིས་རི་བོ་དང་། མཛེས་སྡུག་གི་ངོ་གདོང་། དགོད་སྒྲ་མཐོང་བར་
དཀའ་ཁག་ཆེ། བྱམས་པ་དང་བརྩེ་བ། བག་ཕེབས་པའི་ཚོར་ཤེས་མེད་
ན༑ མི་ཚེ་ནི་ཧ་ཅང་འཇིགས་སུ་རུང་ལ་མདོག་ངན་པ། གདུག་རྩུབ་ཆེ་བ་
ཞིག་ཏུ་འགྱུར། ཁྱེད་རང་ལོ་ན་རྒན་པར་ཆགས་པ་དང་བསྟུན། ཁྱེད་ཀྱིས་
རང་གི་མི་ཚེ་ནི་ཆབ་སྲིད་དང་། རང་གི་ལས་ཀར་སེམས་ཁུར། རང་གི་
ཁྱིམ་གཞིའི་སེམས་ཚགས་ཀྱིས་བཀང་བར་བྱེད། ཁྱེད་རང་ཞེད་སྣང་
སྐྱེ་བར་འགྱུར་ལ། རིམ་གྱིས་དགོང་ཁའི་སྐར་ཚོགས་དང་། སྤྲིན་པ། ཉི
ནུབ་ལ་བལྟ་བའི་ཐུན་མིན་གྱི་ནུས་པ་དེ་ཉམས་པར་འགྱུར། ཁྱེད་རང་
ལོ་ན་རྒན་པར་ཆགས་པ་དང་བསྟུན་ནས། རྣམ་དཔྱོད་ཀྱིས་རང་གི་
མི་ཚེ་ལ་གཏོར་བཤིག་བསྐྲུན་པར་འགོ་རྩོམ་པར་བྱེད། ངས་བཤད་
པའི་དོན་དག་དེ་ནི་ཁྱེད་ལ་ཁ་གསལ་ཞིང་རྒྱུ་མཚན་ལྡན་པའི་རྣམ་
དཔྱོད་མེད་པའི་དོན་མིན་མོད། འོན་ཀྱང་། དེའི་དབང་སྒྱུར་གྱིས་ཁྱེད་
རང་ལྐུགས་པར་བཟོ་ཞིང་། ཁྱེད་ལ་མི་ཚེའི་བྱ་བ་བཟང་པོ་བསྒྲུབ་པར་
སེམས་ཤུགས་གཅོག་པར་བྱེད།
ཁྱེད་ཀྱིས་བྱ་དངོས་གཅིག་དང་གཉིས་ཙམ་མིན་པར་ཡོད་ཚད་
ཀྱི་སྐོར་ལ་ཧ་ཅང་ཚོར་ཤུགས་ཆེན་པོས་མྱོང་དགོས། གལ་སྲིད་ཁྱེད་
ཀྱིས་ཚོར་ཤུགས་ཆེན་པོས་མྱོང་ཐུབ་ན། ཆབ་སྲིད། ལས་ཀ། ལམ་སྟོན་
བཅས་ནི་ལས་ཀ་ཙག་ཙིག་རིགས་ཡིན་པས། བྱ་བ་ཙག་ཙིག་གིས་
ཁྱེད་ཀྱི་མི་ཚེ་འགེང་བར་མི་ནུས། གལ་སྲིད་ཁྱེད་ཀྱིས་ཚོར་ཤུགས་
ཆེན་པོས་རོལ་མྱོང་དང་། ཁྱེད་ཀྱིས་ཧ་ཅང་གནད་འགག་ཆེ་བ་དང་
ཚོར་ཤུགས་དྲག་པོའི་སྒོ་ནས་ཚོར་བར་བགྱིས་ན། ཁྱེད་རང་ཧ་ཅང་ཁུ་
སིམ་པོའི་གནས་བབ་ཁྲོད་འཚོ་བར་ངེས། ཁྱེད་ཀྱི་སེམས་ཁམས་དེ་ཧ
ཅང་གསལ་རིག་ལྡན་ཞིང་རྙོག་འཛིང་མེད་ལ། ནུས་ཤུགས་ལྡན་པར་
འགྱུར་ངེས། སྐྱེས་པ་དག་འཚར་ལོངས་བྱུང་བ་དང་བསྟུན་ནས། ཁོ་
ཚོས་ཚོར་ཤེས་ཀྱི་ཁྱད་ཆོས་དང་གདུང་སེམས་མཉམ་སྐྱེ། གཞན་ལ་
བསམ་ཤེས་ཡོད་པ་དེ་བརླག་པར་འགྱུར།དེ་བརླགས་པའི་རྗེས་སུ་ཁོང་
གིས་ཆོས་ལུགས་གསར་གཏོད་བགྱི་བར་འགོ་རྩོམ་ལ། གཉུག་མའི་
གཤིས་ཀ་འདི་རྟོགས་པ་སད་པར་ཁོང་ཚོ་ལྷ་ཁང་དུ་བསྐྱོད་ཅིང་། ཆང་
དང་ཐ་མག་ལོངས་སུ་སྤྱོད་པར་བྱེད། ཁོང་ཚོ་ཆོས་དད་ཅན་དུ་འགྱུར།
འོན་ཀྱང་། འཇིག་རྟེན་སྒང་གི་ཆོས་ལུགས་དེ་མིས་ལྷན་དུ་སྤུངས་པ་
རེད། ལྷ་ཁང་དང་ཡེ་ཤུའི་ཆོས་ཁང་། ལྟ་གྲུབ། ཡིད་ཆེས་ཡོད་ཚད་མི་
ཡིས་གསར་གཏོད་བྱས་པ་ཞིག་ཡིན་ལ། མི་ནི་ཞེད་སྣང་སྐྱེ་བར་བྱེད་
དེ༑ རྒྱུ་མཚན་ནི། ཁོ་རང་བྱམས་བརྩེའི་འདུ་ཤེས་ཟབ་མོ་དང་མཛེས་
སྡུག་གི་འདུ་ཤེས་ཟབ་མོ་མེད་པའི་རྐྱེན་གྱིས་ཉམས་རྒུད་དུ་ཕྱིན་པཔས་
སོ༑ ༑ འདི་ཉམས་ཆགས་སུ་ཕྱིན་པའི་རྗེས་སུ། བཅོས་མའི་ཆོས་ཀྱི་
མཛད་སྒོ་དང་། ལྷ་ཁང་དུ་བསྐྱོད་རྒྱུ། གཟུངས་སྔགས་སྐྱོར་ཟློས་བྱེད་པ།
ཆོ་ག་བཅས་ཧ་ཅང་གལ་ཆེན་ཞིག་ཏུ་ཆགས་ཡོད། དོན་དངོས་སུ་ཁོང་
ཚོར་དུས་དང་རྣམ་པ་ཀུན་ཏུ་གལ་ཆེན་གང་ཡང་མེད། ཞེད་སྣང་ལས་
སྐྱེས་པའི་ཆོས་ལུགས་ནི་ཡ་ང་བའི་རྨོངས་དད་དུ་འགྱུར་ངེས།
དེ་བས། སྐྱེ་བོ་སུ་ཞིག་ཡིན་རུང་ཞེད་སྣང་ལ་གོ་རྟོགས་རྙེད་དགོས་
ལ༑ ཁྱེད་ཀྱིས་ཤེས་གསལ་ལྟར། མི་ཞིག་ཞེད་སྣང་སྐྱེ་བ་ན། རང་གི་ཕ་
མར་ཞེད་སྣང་སྐྱེ་ལ། ཡིག་རྒྱུགས་མི་འཕྲོད་པའི་ཞེད་སྣང་སྐྱེ་བ། རང་
གི་དགེ་རྒན་ལ་ཞེད་སྣང་སྐྱེ་བ། ཁྱི་དང་སྦྲུལ་ལ་ཞེད་སྣང་སྐྱེ་བར་བྱེད།
ཁྱེད་ཀྱིས་ཞེད་སྣང་དེ་དག་རྟོགས་པར་བྱས་ཏེ། ཞེད་སྣང་ལས་གྲོལ་
བར་བགྱི་དགོས། ཁྱེད་རང་ཞེད་སྣང་ལས་གྲོལ་བའི་སྐབས་སུ། དེ་
ལེགས་པར་མཐོང་བའི་ཚོར་སྣང་ཤུགས་ཆེ་ལ། ཧ་ཅང་གསལ་རིག་གི་
སྒོ་ནས་བསམ་བློ་གཏོང་བ་དང་། སྐར་ཚོགས་དང་སྤྲིན་ཕུང་། འཛུམ་
མདངས་ཡོད་པའི་ངོ་གདོང་ལ་བལྟ་བ་ཡིན། དེ་རུ་ཞེད་སྣང་མེད་པའི་
སྐབས་སུ། ཁྱེད་རང་དེ་ལས་རྒྱང་རིང་དུ་བགྲོད་ཐུབ་ཅིང་། དེ་ནས་ཁྱེད་
ཀྱིས་རང་ཉིད་ཀྱི་སླད་དུ་འཚོལ་ཞིབ་བྱེད་ལ། དེའི་ཆེད་དུ་སྐྱེ་བོས་ཚེ་
རབས་ནས་ཚེ་རབས་སུ་འཚོལ་ཞིང་སྙེག་པར་ནུས།
ཧྥ་རན་སིའི་ལྷོ་ཕྱོགས་དང་ཨ་ཧྥི་རི་ཁའི་ནུབ་ཕྱོགས་ཀྱི་བྲག་
ཁུང་དུ་མི་ལོ་ཉིས་ཁྲི་ལྔ་སྟོང་འགོར་ཡོད་པའི་མི་དང་ཤྭ་བ། བེའུ་ལྷན་
དུ་འཛིངས་པའི་སྲོག་ཆགས་ཀྱི་ཚོན་བྲིས་རི་མོ་མང་པོ་ཡོད། དེ་དག་
ནི་ཐུན་མོང་མིན་པའི་ཚོན་བྲིས་རི་མོ་ཡིན་ལ། དེ་དག་གིས་མིའི་ཚད་
མེད་འཚོལ་སྙེག་དང་། རང་གི་འཚོ་བར་འཐབ་འཛིང་དང་། རང་གི་
ཐུན་མོང་མིན་པའི་བྱ་དངོས་དཀོན་མཆོག་ཟེར་བ་འཚོལ་ཞིང་སྙེག་པ་
མཚོན་པར་བྱེད། འོན་ཀྱང་། ཁོང་གིས་ནམ་ཡང་ཐུན་མོང་མིན་པའི་
བྱ་དངོས་དེ་རྙེད་མེད། དེ་རུ་ཞེད་སྣང་རིགས་ཅི་ཡང་མེད་པའི་སྐབས་
སུ༑ ཁྱེད་རང་དེའི་ཐད་དུ་རྒྱུས་མེད་ཅིང་མུན་ནག་གི་ཁྲོད་ནས་འོང་བ་
ཁོ་ན་ཡིན། ཞེད་སྣང་མེད་པའི་སྐབས་ཐོག་དེར། ཁྱེད་ལ་ཧ་ཅང་ཚོར་
ཤེས་ཤུགས་ཆེན་པོ་ཡོད་ལ། ཁྱེད་ལ་མྱོང་བ་ཤུགས་དྲག་པོ་ཡོད་ཅིང་།
བྱ་དངོས་ཙག་ཙིག་ཐད་ལ་སེམས་ཁུར་བྱེད་པ་ཉུང་དུ་འགྲོ། ཞེད་སྣང་
དེ་ཡིས་མཛེས་སྡུག་གི་ཚོར་ཤེས་དང་ཁུ་སིམ་པོའི་ཡོན་ཏན་ཡོད་ཚད་
བརླག་པར་བྱེད། ཁྱེད་ཀྱིས་གྲངས་རིག་པར་སློབ་སྦྱོང་བྱས་པར་བརྟེན།
ཁྱེད་ཀྱིས་ཞེད་སྣང་ལ་སློབ་སྦྱོང་བྱེད་དགོས། ཁྱེད་ཀྱིས་ངེས་པར་དུ་
ཞེད་སྣང་རྟོགས་དགོས་ལ། ཞེད་སྣང་ལས་གཡོལ་བར་མི་བྱ་སྟེ། དེ་ལྟ་
ན་ཁྱེད་ཀྱིས་ཞེད་སྣང་ལ་རྟོག་ཞིབ་བྱེད་ཐུབ། དེ་ནི་གོམ་པ་རྒྱག་པའི་
སྐབས་སུ། གློ་བུར་དུ་སྦྲུལ་ཞིག་གི་སྟེང་བརྒྱུད་འོངས་ཏེ་ཕར་མཆོངས་
པ་དང་། དེ་ནས་སྦྲུལ་ལ་བལྟ་བ་དེ་དང་མཚུངས་པའོ། ། གལ་སྲིད་ཁྱེད་
རང་ཧ་ཅང་ཁུ་སིམ་ལ།བརྟན་ཅིང་བརླིང་བ།ཞེད་སྣང་མེད་ན།དེ་ནས་
ཁྱེད་ཀྱིས་བདེ་འཇགས་ཀྱི་བར་ཐག་ཅིག་ཉར་ཏེ་ཧ་ཅང་ཐག་ཉེ་ས་ནས་
བལྟ་ཐུབ། ཁྱེད་ཀྱིས་སྦྲུལ་ལྕེ་ནག་པོ་དང་མིག་ལྕིབས་མེད་པའི་མིག་
ཟུང་ལ་བལྟ་ཐུབ། ད་དུང་ཁྱེད་ཀྱིས་ཤུན་སྐོགས་སྲབ་མོ་དང་པགས་
པའི་བཟོ་ལྟར་ལྟ་ནུས། གལ་སྲིད་ཁྱེད་ཀྱིས་སྦྲུལ་ལ་ཧ་ཅང་ཐག་ཉེ་ས་
ནས་བལྟས་ན། ཁྱེད་ཀྱིས་སྦྲུལ་དེ་རྟོགས་ཤིང་བསྟོད་བསྔགས་འབུལ་
བར་བྱེད། གཅིག་བྱས་ན། སྦྲུལ་དེ་ལ་བྱམས་བརྩེ་ཤུགས་དྲག་ཅིག་སྐྱེ་
སྲིད། འོན་ཀྱང་། གལ་སྲིད་ཁྱེད་རང་ཞེད་སྣང་སྐྱེས་ཏེ་རྒྱང་ལ་བྲོས་ན།
ཁྱེད་ཀྱིས་དེར་བལྟ་མི་ཐུབ། དེ་བས། དེ་དང་མཚུངས་པ་སྟེ་ཁྱེད་ཀྱིས་
སྦྲུལ་ལ་ལྟ་བ་བཞིན། ཁྱེད་ཀྱིས་འཐབ་འཁྲུག་ཏུ་འབོད་པའི་མི་ཚེ་སྟེ།
དེ་ཡི་སྡུག་བསྔལ། ཡ་ང་བ། ཐེ་ཚོམ། རྙོག་འཛིང་། དམག་འཁྲུག ཞེ་
སྡང་། འདོད་རྔམ། མངོན་འདོད། སེམས་ཁྲལ་དང་ནག་ཉེས་འདི་དག་
ལ་ལྟོས་དང་། གལ་སྲིད་ཁྱེད་ལ་ཞེད་སྣང་མེད་ན། ཁྱེད་ཀྱིས་མི་ཚེ་དང་
བརྩེ་བ་ཁོ་ན་འཚོལ་ཞིབ་བྱེད་ཐུབ།
སློབ་མ། ང་ཚོ་ཚང་མ་ཅིའི་ཕྱིར་གསོན་འདོད་ཡོད་དམ།
ཀིར་ཤུ་ན་མུར་ཏི། བུ་ཆུང་དེས་དྲི་བ་དྲིས་པར་གད་མོ་མ་ཤོར་
རོགས། མི་ཚེ་ནི་ཧ་ཅང་ཡུན་ཙམ་ལས་མི་གནས་པའི་སྐབས། ང་ཚོ་
ཅིའི་ཕྱིར་འཚོ་བར་སྲེད་པ་སྐྱེ་བ་ཡིན་ནམ། བུ་ཆུང་དེར་མཚོན་ན་དྲི་
བ་འདི་འདྲི་བར་ཧ་ཅང་སེམས་སྡུག་པ་ཞིག་མ་རེད་དམ། དེའི་དོན་
དག་ནི་ཁོས་རང་ཉིད་མཐོང་ཟིན་པ་སྟེ་ཡོད་ཚད་བཞུད་ཟིན་ལ། འདབ་
ཆགས་འཆི་ཞིང་ལོ་མ་ཟགས། སྐྱེས་བུ་དག་ལོ་ན་རྒས་པར་འགྱུར་
ལ༑ སྐྱེ་བོ་རྣམས་ན་ཚ་དང་ན་ཟུག། སྡུག་བསྔལ་དང་ནད་ཀྱིས་གདུང་
བར་བྱེད། བུ་ཆུང་དེར་བདེ་བ་ཕྲན་ཙམ་ཡོད་ལ། ལས་ཀར་མཇུག་
རྫོགས་མཐའ་མེད་དོ། ། བུ་ཆུང་གིས་ང་ཚོ་ཅིའི་ཕྱིར་འདི་དག་ཀུན་ལ་
འཐམས་ནས་ཡོད་པར་དྲི་བ་འདྲི་བཞིན་ཡོད། ཁོས་མི་ན་གཞོན་དག་
ཁོང་ཚོའི་གཞོན་དུས་མ་ཡལ་བ་དང་། ལོ་ཚོད་མ་ལོན་པའི་སྔ་རོལ་དུ་
རྒས་འཁོགས་སུ་འགྱུར་བར་མཐོང་ཞིང་། ཁོས་འཆི་བ་མཐོང་བ་ཡིན།
མི་དག་འཚོ་བར་འཐམ་པའི་རྒྱུ་མཚན་ནི། དེ་མིན་གཞན་གང་ལའང་
འཐམ་ས་མེད་པས་ཡིན། ཁོང་གི་དཀོན་མཆོག་དང་ལྷ་ཁང་དུ་བདེན་
པ་མེད་ཅིང་། ཁོང་གི་རྩ་ཆེ་བའི་དཔེ་ཆ་དག་ཡིག་ཚོགས་རྐྱང་རྐྱང་
ཡིན། དེར་བརྟེན། དེ་རུ་ཧ་ཅང་དཀའ་ཁག་ཡོད་པའི་དུས་སུ། ཁོས་མི་
ཚོགས་ཅིའི་ཕྱིར་འཚོ་བར་འཐམ་གྱིན་ཡོད་ཅེས་དྲིས་སོང་། ཁྱེད་ཀྱིས་
གོ་རྟོགས་རྙེད་སོང་ངམ། ཁྱེད་ཀྱིས་ལན་ཅི་ཞིག་འདེབས་སམ། མི་
རྒན་པ་དག་གིས་ལན་ཅི་ཞིག་འདེབས་སམ། སློབ་གྲྭ་འདིའི་དགེ་རྒན་
དག་གིས་ལན་ཅི་ཞིག་བསྐྱོན་ནམ། དེ་རུ་ཁུ་སིམ་མེར་ཡོད་ཅིང་། མི་
རྒན་པ་དག་སྐད་ཆ་དང་འཆར་སྣང་གི་ཁྲོད་དུ་འཚོ་བཞིན་ཡོད། བུ་
ཆུང་གིས་བཤད་རྒྱུར། "ང་རང་ལྟོགས་ཀྱིན་འདུག ང་ལ་ཐ་སྙད་ཙམ་
མིན་པར་ཟ་མ་བྱིན་ཏེ་གསོས་ཤིག" ཁོ་བོས་ཁྱེད་ལ་ཡིད་ཆེས་མི་བྱེད་
དེ༑ དེ་བས་ཁོས་འདྲི་རྒྱུར། "ང་ཚོ་འདི་དག་ཀུན་ལ་ཅིའི་ཕྱིར་འཐམ་
བཞིན་ཡོད་དམ།" ཁྱེད་རང་ཅིའི་ཕྱིར་འཐམ་བཞིན་པ་ཁྱེད་ཀྱིས་ཤེས་
སམ། རྒྱུ་མཚན་ཁྱེད་ཀྱིས་གཞན་གང་ཡང་མི་ཤེས་པས་སོ། ། ཁྱེད་
ཀྱི་ཁང་པ་དང་། དཔེ་ཆ། འདྲ་སྐུ། དཀོན་མཆོག གཏན་ཚིགས། རང་
གི་འདོད་ཆགས། རང་གི་སྡུག་བསྔལ་བཅས་ལ་འཐམ་བཞིན་ཡོད། རྒྱུ་
མཚན་ནི།ཁྱེད་ལ་གཞན་གང་ཡང་མེད་པས་སོ།།ཁྱེད་ཀྱིས་བགྱིས་པ་
དེ་དག་གིས་སྡུག་བསྔལ་བསྣམ་འོང༌། གལ་སྲིད་དེ་ལས་གཞན་ཞིག་
ཡོད་ན་འཚོལ་བར་གྱིས་དང་། ཁྱེད་ཀྱིས་ངེས་པར་དུ་རང་ཉིད་ཅི་ཞིག་
ལ་འཐམ་འདོད་པར་འགྲོ་རུ་ཆུག་དང་། གལ་སྲིད་ཁྱེད་ཀྱིས་གཙང་པོ་
བརྒལ་བར་འདོད་ན། ཁྱེད་རང་ངེས་པར་དུ་གཙང་འགྲམ་འདི་ནས་
རྒྱང་དུ་བཞུད་ཅིག ཁྱེད་རང་གཙང་འགྲམ་གཅིག་ཏུ་སྡོད་མི་ནུས་
ལ༑ ཁྱེད་རང་ཡ་ང་བ་ལས་གྲོལ་བར་འདོད་མོད། ཁྱེད་ཀྱིས་གཙང་པོ་
བརྒལ་བར་མི་རྩོམ། དེར་བརྟེན། ཁྱེད་ཀྱིས་དེ་ནི་ཡ་ང་བར་ཤེས་མོད་
ཀྱང་། ཁྱེད་རང་བྱ་དངོས་དེར་འཐམ་པར་བྱེད། ཁྱེད་རང་འགྲོར་འཇུག་
པ་ལ་ཞེད་སྣང་སྐྱེ་ངེས་ཏེ། རྒྱུ་མཚན་ནི། ཁྱེད་ཀྱིས་གཙང་པོའི་ཕ་རོལ་
གྱི་ཟུར་དེ་ཅི་ཞིག་ཡིན་པ་མི་ཤེས་པས་སོ། །

ལེའུ་དྲུག་པ། ཞེད་སྣང་།

ངས་ཐག་བཅད་ནས་གླེང་ཐུབ་པ་ཞིག་ལ། ཁྱེད་ཀྱིས་རྒྱུན་དུ་ཆབ་
སྲིད་པ་དང་། སློབ་གསོ་བ། ཕ་མ། མི་མང་བཅས་ལས་འདི་ལྟར་གོ་
མྱོང་སྟེ། ཁྱེད་རང་ནི་འབྱུང་འགྱུར་གྱི་མི་རབས་རེད་ཅེས་ཤོད་ཀྱིན་
ཡོད། འོན་ཀྱང་། ཁོང་ཚོས་ཁྱེད་ལ་མི་རབས་གསར་པ་ཞིག་གི་ཚུལ་
དུ་གླེང་དུས། ཁོང་ཚོས་བཤད་འདོད་པའི་དོན་དག་དེ་མིན་ཏེ། རྒྱུ་
མཚན་ནི་ཁོང་ཚོས་ཁྱེད་རང་སྤྱི་ཚོགས་རྙིང་པའི་ལམ་ལུགས་དེར
འོས་འཚམ་ཡིན་པར་བཟོ་འདོད། དོན་དངོས་སུ་ཁོང་ཚོས་ཁྱེད་རང་
མི་གསར་པ་ཞིག་སྟེ། ཐུན་མིན་གྱི་མིའི་རིགས་ཤིག་ལ་འགྱུར་དུ་འཇུག་
མི་འདོད། ཁོང་ཚོས་ཁྱེད་རང་འཕྲུལ་ཆས་རང་བཞིན་ཅན་དུ་བསྒྱུར་
འདོད་ཅིང་། སྲོལ་རྒྱུན་གྱིས་འཚམ་པར་བྱེད་ལ། དབང་སྒྱུར་ལ་ཡིད་
ཚིམས་ཏེ་ཡིད་ཆེས་དང་དང་ལེན་བགྱི།འདི་ལ་མ་ལྟོས་པར།གལ་སྲིད་
ཁྱེད་ཀྱིས་དོན་དངོས་སུ་རང་ཉིད་གཞུང་ལུགས་དང་འཆར་སྒོ།ཕྱི་ཚུལ་
ཙམ་གྱི་སྒོ་ནས་མིན་པར། དོན་དངོས་དང་ཁ་ནང་དུ་ཕྱོགས་ཏེ། གཏིང་
ཟབ་པའི་སྒོ་ནས་ཞེད་སྣང་ལས་གྲོལ་བར་བྱས་ན། དེ་ནས་ཁྱེད་རང་
ཐུན་མོང་མིན་པའི་འགྲོ་བ་མི་ཞིག་ཏུ་འགྱུར་ངེས། དེ་ནས་ཁྱེད་རང་
འབྱུང་འགྱུར་གྱི་མི་རབས་ཤིག་ཏུ་འགྱུར་ཐུབ། མི་རྒན་པ་དག་གི་ཞེད་
སྣང་སྟེ། འཆི་བའི་ཞེད་སྣང། ལས་ཀ་ཤོར་བའི་ཞེད་སྣང་། མང་ཚོགས་
ཀྱིས་བསམ་ཚུལ་འདོན་པའི་ཞེད་སྣང་བཅས་ཀྱིས་དབང་དུ་བསྡུས་
ཡོད། ཁོང་ཚོ་ནི་རྦད་དེ་ཞེད་སྣང་གིས་བསྡམས་ནས་ཡོད། དེར་བརྟེན།
ཁོང་ཚོའི་དཀོན་མཆོག་དང་གསུང་རབ། ཆོས་སྤྱོད་དག་ནི་ཞེད་སྣང་
གི་ཁྲོད་དུ་ཡོད། དེ་བས། སེམས་ཀྱིས་ཤེས་འདོད་ཀྱི་སྒོ་ནས་གཅུ་སྒྲིམ་
རྒྱག་ཅིང་མགོ་རྟིང་སློག་པར་བྱེད། དེ་ལྟ་བུའི་སེམས་ཀྱིས་ཐད་ཀར་
བསམ་གཞིག་གཏོང་མི་ཐུབ་ལ། གནས་ལུགས་དང་སེམས་རྣལ་དུ་
གནས་པ། བདེ་ཐང་གི་སྒོ་ནས་རྒྱུ་མཚན་ཤོད་མི་ཐུབ། རྒྱུ་མཚན་ནི།
དེ་ལ་ཞེད་སྣང་གི་རྩ་བ་རྒྱས་ཡོད་པས་སོ། ། མི་རབས་རྒན་པ་དག་
ལ་ལྟོས་དང་། བྱ་དངོས་ཡོད་ཚད་དེ་འཆི་བ་དང་། ན་ཚ། དེང་གི་སྲོལ་
རྒྱུན་ལ་ཁ་གཏད་བྱེད་བཞིན་པ། ཐུན་མོང་མིན་པ་དང་གསར་རྐྱང་དུ་
འགྱུར་བར་ཇི་འདྲའི་ཞེད་སྣང་སྐྱེ་བར་བྱེད་པ་རྟོགས་ངེས།
ཞེད་སྣང་ནི་སེམས་ཁམས་དང་ལེགས་པའི་ཆ་གསོན་ཤུགས་
རྒྱས་པར་བཀག་འགོག་ཅི་ཞིག་བྱེད་པ་དེ་རེད། ང་ཚོ་མང་ཤོས་ཀྱིས་
ཞེད་སྣང་བརྒྱུད་ནས་རྟོག་ཞིབ་བྱེད་དགོས། ཞེད་སྣང་ནི་དབང་སྒྱུར་
དང་དང་ལེན་གྱི་སྙིང་པོ་ཡིན་ལ། ཕ་མ་དང་སྲིད་གཞུང་གིས་དང་ལེན་
གྱི་རེ་འདུན་འདོན་པར་བྱེད། དཔེ་ཆའི་དབང་སྒྱུར་ཞིག་ཀྱང་ཡོད་
ལ༑ དབང་སྒྱུར་དེ་ནི་སློབ་དཔོན་བདེ་བྱེད་དང་སངས་རྒྱས། ཚན་རིག་
པ་ཨེ་ཡན་སི་ཐན་བཅས་ཀྱི་ལུགས་གཞིར་བཟུང་བ་ཞིག་ཡིན། མི་
མང་མང་ཤོས་ནི་རྗེས་འབྲངས་པ་ཡིན་ལ། ཁོང་ཚོས་དྲིལ་བསྒྲགས་
དང་ཤུགས་རྐྱེན། རྩོམ་རིག་བརྒྱུད་ནས་རྣལ་མ་བ་དག་དབང་སྒྱུར་
དུ་བསྐྲུན་ཞིང་། ཁོང་ཚོས་གལ་འགངས་ཆེ་བའི་བསམ་བློར་དགོས་
ངེས་ཀྱིས་དང་དུ་ལེན་པའི་ཐམ་རྟགས་འགོད་པར་བྱེད། ཁྱེད་ཀྱིས་དང་
དུ་ལེན་པའི་སྐབས་སུ་ཁྱེད་ལ་ཅི་ཞིག་འབྱུང་གིན་ཡོད་དམ། ཁྱེད་
ཀྱིས་བསམ་བློ་གཏོང་མཚམས་འཇོག་པར་བྱེད། རྒྱུ་མཚན་ནི། དབང་
སྒྱུར་གྱིས་མང་པོ་ཞིག་རྟོགས་པ་དེ་ནི། མི་མང་ལ་དབང་ཤུགས་ཆེར་
ངོམས་ཤིང་། དཔལ་འབྱོར་སྟོབས་ཆེ་བ་ཁྱེད་ཀྱིས་ཚོར་སྲིད། ཁྱེད་རང་
ཁང་པའི་ཕྱི་ལོགས་སུ་འབུད་པར་བྱེད་ཐུབ་སྟེ། རྒྱུ་མཚན། ཁོང་ཚོས་
"འགན་འཁྲི་"དང་"བརྩེ་བ་"ཟེར་བའི་ཐ་སྙད་བེད་སྤྱད་དེ། ཁྱེད་རང་
གཞན་དུ་བསྒྱུར་ཞིང་། མགོ་འདོགས་པ་དང་ལེན་བྱེད་པར་འགོ་རྩོམ་
པ༑ འཆར་སྒོ་དང་བག་ཆགས། ཤུགས་རྐྱེན་གྱི་བྲན་གཡོག་ཏུ་འགྱུར་
བར་ངེས། ཀླད་པར་དང་ལེན་གྱི་ལམ་སྲོལ་དེ་འོས་ཤིང་འཚམ་པའི་
སྐབས་སུ། དེར་གསོན་ཤུགས་ཀྱི་ནུས་པ་བག་ལ་ཞ་བ་ཡིན་ལ། དོན་
དངོས་དང་བབ་ཆགས་པོའི་སྒོ་ནས་བསམ་གཞིགས་གཏོང་བའི་ནུས་
པ་དེ་ཡང་མེད་པར་ངེས།
ད་ནི་དབང་སྒྱུར་མེད་པར་རྟོག་ཞིབ་བྱེད་པ་དེ་ནི་འོང་སྲིད་དམ།
ཁྱེད་ཀྱིས་རྟོག་ཞིབ་དེ་ཅི་ཞིག་ཡིན་པ་ཤེས་སམ། ཤེས་བྱར་འདྲི་རྩད་
བྱེད་པ་དེ་ནི་དོན་དག་གཅིག་རེད། འོན་ཀྱང་། རྟོག་ཞིབ་ནི་བྱ་དངོས་
མི་འདྲ་བ་ལྷན་དུ་བསྡུ་བྱེད་ཅིག་རེད། གློག་གི་རྩིས་འཁོར་དང་ཡང་
ན་མི་གཟུགས་འཕྲུལ་ཆས་བཞིན་འཕྲུལ་ཆས་ཀྱིས་གནས་ཚུལ་མཁོ་
སྒྲུབ་བྱེད། འཕྲུལ་ཆས་ཀྱིས་ཤེས་བྱ་མཁོ་སྒྲུབ་བྱེད་དེ། རྒྱུ་མཚན་ནི་
ངེས་གཏན་གྱི་གནས་ཚུལ་གྱིས་གསོ་སྐྱོང་བྱས་ཡོད། དེར་གནས་
ཚུལ་དེ་ལས་མང་བ་འདུས་ཡོད་ཅིང་། དེ་ལྟར་སྦྱང་གཞིའམ་ཤེས་བྱར་
གྱུར་བ་རེད། དེར་དྲི་བ་འདྲི་བའི་སྐབས་སུ། གནས་ཚུལ་མཁོ་སྒྲུབ་
ཀྱི་ནུས་པ་ལྡན་ཞིང་། གསོག་ཉར་དང་ཡ་ལན་སྤྲོད་པར་བྱེད། ཕྱོགས་
གཞན་ཞིག་ནས། མིའི་སེམས་ཀྱིས་རྟོག་ཞིབ་བྱེད་ནུས་པའི་སྐབས།
དེ་ལ་མཁོ་སྒྲུབ་དང་གསོག་ཉར་ཙམ་མིན་པར་དེ་ལས་ལྷག་པའི་ནུས་
པ་ཡོད། འོན་ཀྱང་། སེམས་པ་དྭངས་ཤིང་གཙང་ལ། "ངས་ཤེས་"ཞེས་
མི་སྨྲ་བའི་སྐབས་ཁོ་ནར་རྟོག་ཞིབ་བྱེད་ཀྱིན་ཡོད། དེར་བརྟེན། སུས་
ཀྱང་ཤེས་བྱ་དོན་དུ་གཉེར་བ་དང་། རྟོག་ཞིབ་བྱེད་པའི་ཁྱད་པར་རམ་
དབྱེ་བ་འབྱེད་དགོས། ཤེས་བྱ་དོན་དུ་གཉེར་བས་ཁྱེད་རང་འཕྲུལ་ཆས་
རང་བཞིན་ཅན་དུ་སྐྲུན་པར་བྱེད་མོད། འོན་ཀྱང། ཤེས་བྱར་རྟོག་ཞིབ་
བྱས་པ་དེས་སེམས་པ་ཧ་ཅང་གསལ་རིག་ཅན་དང་གཞོན་ཤ་དོད་
པ༑ ཤིན་ཏུ་ཕྲ་མོའི་ངོ་བོ་སྐྲུན་པར་བྱེད། གལ་སྲིད་ཁྱེད་རང་ཤེས་བྱའི་
དབང་སྒྱུར་གྱི་རྗེས་སུ་འབྲང་བ་ཁོ་ན་ཡིན་ཚེ། ཁྱེད་ཀྱིས་རྟོག་ཞིབ་བྱེད
མི་ནུས། ཏག་ཏག་འཛམ་གླིང་བརྒྱུད་ནས། སློབ་གསོ་བ་མང་ཆེ་ཤོས་
ཀྱིས་ཤེས་བྱ་མཁོ་སྒྲུབ་དང་འཆད་སྤེལ་ཁོ་ན་བྱེད། དེར་བརྟེན། སེམས་
ཁམས་འཕྲུལ་ཆས་རང་བཞིན་དང་རྟོག་ཞིབ་ཀྱི་ནུས་པ་མེད་པར་
སྐྲུན་བཞིན་ཡོད། ཁྱེད་ཀྱིས་མི་ཤེས་པའི་སྐབས་སུ་ཁྱེད་ཀྱིས་རྟོག་ཞིབ་
ཁོ་ན་བྱེད་ནུས་ཤིང་། དེ་རུ་ཞེད་སྣང་དང་དབང་སྒྱུར་མེད་པའི་སྐབས་
སུ་རྟོག་ཞིབ་ཁོ་ན་འབྱུང་ནུས་སོ། །
གནད་དོན་ནི་འདི་ལྟ་སྟེ། དབང་སྒྱུར་དང་ཞེད་སྣང་གང་ཡང་
མེད་པར་གྲངས་རིག་པ་དང་། ཡང་ན་སློབ་ཚན་གཞན་དག་ཇི་ལྟར་
སློབ་ཁྲིད་བྱེད་དམ། དེ་ནི་འཛིན་གྲྭའི་ནང་གི་འགྲན་རྩོད་ཡིན་ན་འདྲ།
ཡང་ན་མི་ཚེའི་འགྲན་རྩོད་ཡིན་ན་འདྲ། འགྲན་རྩོད་ཁྲོད་ཞེད་སྣང་ལ་
གལ་ཆེ་བའི་སྒོ་ནས་ཐེ་གཏོགས་བྱེད་དགོས། སུ་གང་ཡང་མེད་པའི་
ཞེད་སྣང་དང་། དགོས་འདོད་མ་འགྲུབ་པའི་ཞེད་སྣང་དང་ལེགས་འགྲུབ་
མ་བྱུང་བའི་ཞེད་སྣང་སྐྱེ་བ་དེ་ནི་འགྲན་རྩོད་ཀྱི་རྩ་བ་ཡིན་མོད། འོན་
ཀྱང་། གལ་སྲིད་དེ་རུ་ཞེད་སྣང་ཡོད་ཚེ། ཁྱེད་ཀྱིས་རྟོག་ཞིབ་བགྱི་བར་
མཚམས་འཇོག་བྱེད་ངེས། དེར་བརྟེན། ང་ལ་མཚོན་ན་འདི་ལྟར་སེམས་
ཏེ༑ སློབ་གསོའི་བྱེད་ནུས་ནི་ཞེད་སྣང་འཇོམས་པར་བྱེད་པ་དང་། ཁྱེད་
རང་འཕྲུལ་ཆས་རང་བཞིན་ཅན་དུ་འགྱུར་མི་རུང་བར་རྟོགས་དགོས་
ཤིང་། དེ་མཚུངས་སུ་ཁྱེད་ལ་ཤེས་བྱ་སྤྲོད་རྒྱུ་དེ་རེད། འཕྲུལ་ཆས་རང་
བཞིན་ཅན་དུ་མི་འགྱུར་བར་རྟོག་ཞིབ་བགྱི་བའི་དོན་དག་ནི་ཞེད་སྣང་
མེད་པའི་རྟོག་ཞིབ་ཡིན་ཏེ། དེ་ནི་རྙོག་འཛིང་ཆེ་བའི་གནད་དོན་ཞིག་
རེད། དེ་ཡིས་འགྲན་རྩོད་ཀུན་དྲུངས་ནས་འབྱིན་པར་ཐེ་གཏོགས་བྱེད་
དགོས། འགྲན་རྩོད་ཀྱི་བརྒྱུད་རིམ་ཁྲོད་ཁྱེད་ཀྱིས་གོམས་འདྲིས་བསྟེན་
ཏེ༑ རིམ་གྱིས་ཤིན་ཏུ་ཕྲ་བའི་རང་བཞིན་དང་གྲུང་པོ། ཀླད་པའི་སྟོབས་
ཤུགས་རྩ་མེད་དུ་གཏོང་ཐུབ། ཡིན་ནའང་། ཁྱེད་ཀྱིས་ཤེས་བྱ་དང་ལེན་
བགྱི་བར་མི་ནུས་སོ། ། དེ་བས། ཞེད་སྣང་ལས་གྲོལ་བར་རྟོག་ཞིབ་མ་
བྱས་ཀྱང་། ཤེས་བྱ་འཐོབ་པ་འོང་སྲིད་དམ། ཁྱེད་ཀྱིས་འདི་ཤེས་ཡོད་
དམ།
ཁྱེད་ཀྱིས་རྟོག་ཞིབ་ནན་ཏན་ག་དུས་བྱེད་ཀྱིན་ཡོད་དམ། ཁྱེད་
ཀྱིས་རང་ཉིད་ཀྱི་རྟོག་ཞིབ་ལ་བྱ་ར་བྱེད་མྱོང་ངམ། སྐབས་རེར་རང་
ཉིད་ཀྱི་རྟོག་ཞིབ་ལ་བྱ་ར་དང་བརྟག་དཔྱད་བགྱི་བར་བརྩོན་དང་།
ཁྱེད་ལ་ཞེད་སྣང་བྲལ་ལ། དབང་སྒྱུར་གྱིས་འཇིགས་སྣང་མི་སྐུལ་ཞིང་།
ཁྱེད་ཀྱི་ཁྱིམ་མཚེས་དང་འགྲན་རྩོད་མི་བྱེད་པའི་སྐབས་སུ། ཁྱེད་ཀྱིས་
རྟོག་ཞིབ་ལེགས་པར་བྱེད་ཐུབ། དེ་ནས་ཁྱེད་ཀྱི་སེམས་ཁམས་དེ་ཐུན་
མིན་གྱི་སྒོ་ནས་གསོན་ཤུགས་རྒྱས་པར་འགྱུར། དེ་བས། དགེ་རྒན་གྱི་
གནད་དོན་དང་ཁྱེད་རང་སློབ་མ་ཞིག་ཡིན་པའི་གནད་དོན་དེ་དབང་
སྒྱུར་མེད་པར་རྟོག་ཞིབ་བགྱི་བ་དང་། ཡང་ན་གོ་བ་ལོག་སྒྲུབ་མེད་
པར་ཉོབ་སྣང་གི་སེམས་ཁམས་བྲལ་བའི་ཤེས་བྱ་འཐོབ་ལ། ཞེད་སྣང་
འཇོམས་པར་བྱེད་རྒྱུ་དེ་རེད། ཁྱེད་ཀྱིས་དཀའ་ངལ་རྟོགས་ཡོད་དམ།
རྟོག་ཞིབ་བགྱི་བར་ངེས་པར་དུ་གཅིག་གྱུར་དང་དབང་སྒྱུར་མེད་ཀྱང་
ཤེས་བྱ་འཐོབ་པར་བྱ་དགོས།སེམས་ཁམས་ལ་འཁྱོག་བརྗོད་མེད་པར་
འདི་དག་ཀུན་ལྷན་དུ་སྦྲེལ་བར་བྱ་རྒྱུ་དེ་གནད་དོན་ཞིག་རེད། དེར་
བརྟེན། ཁྱེད་རང་ཅུང་འཚར་ལོངས་བྱུང་བའི་སྐབས་དང་། ཁྱེད་ཀྱིས་
ཡིག་རྒྱུགས་འཕྲོད་པ་དང་གཉེན་སྒྲིག་གི་སྐབས་སུ། ཁྱེད་རང་ཞེད་
སྣང་བྲལ་ཞིང་གྲུང་ཤ་དོད་པའི་འཚོ་བ་དང་འཕྲད་པ་ཡིན། དེ་ནས་
ཁྱེད་ཀྱིས་དུས་དང་རྣམ་པ་ཀུན་ཏུ་རང་གི་ལམ་སྲོལ་དང་བསྟུན་པའི་
མི་ཚེར་འགྲེལ་བརྗོད་བྱེད་པ་ཁོ་ན་མིན་པར། མི་ཚེའི་སྐོར་རྟོག་ཞིབ་
བྱེད་ཀྱིན་ཡོད།
ཁྱེད་ཀྱིས་མི་ཚེ་ནི་ཅི་ཞིག་ཡིན་པ་ཤེས་སམ། དེ་རྟོགས་པར་ཁྱེད་
རང་ཧ་ཅང་གཞོན་པའི་དུས་ཡིན་དགོས། ངས་ཁྱེད་ལ་བཤད་ཆོག
ཁྱེད་ཀྱིས་གྱོན་ཆས་རྩབ་རལ་དང་། དྲེག་པ་ཅན། རྟག་ཏུ་བཀྲེས་སྐོམ་
གྱིས་མནར་བའི་གྲོང་གསེབ་པ་དག་གིས་ཉིན་རྒྱུན་རང་གི་ལྟོ་གོས་ཀྱི་
ཆེད་ལས་ཀར་ཞུགས་པ་མཐོང་མྱོང་ངམ། དེ་ནི་མི་ཚེའི་ཆ་ཤས་ཤིག་
རེད། དེ་ནས་ཁྱེད་ཀྱིས་སྐྱེ་བོ་ཞིག་གིས་རླངས་འཁོར་ཆུང་ཆུང་ཞིག་ཁ་
ལོ་སྒྱུར་བཞིན། ཁོང་གི་ཆུང་མ་རིན་ཆེན་རྒྱན་ཆས་གཡོགས་ཤིང་དྲི་
ཞིམ་བྱུགས་པ། གཡོག་པོ་མང་པོ་ཡོད་པ་མཐོང་ངེས། དེ་ཡང་མི་ཚེའི་
ཆ་ཤས་ཤིག་རེད། དེ་ལྟར་དེ་རུ་སྐྱེ་བོ་ཞིག་གིས་དང་བླངས་ཀྱི་སྒོ་ནས་
འབྱོར་ཕྱུག་དོར་ཏེ། ཧ་ཅང་བབ་ཆགས་ཀྱི་འཚོ་བར་རོལ་ཞིང་། ཁོ་རང་
སུ་ཡིན་མིང་སྨྲོས་མི་དགོས་ལ། སུ་ཡིན་ཤེས་འདོད་ཀྱང་མེད། ཁོང་
རང་རྣལ་འབྱོར་བ་ཞིག་ཡིན་པར་ཀུན་ལ་སྒྲོག་པར་མི་བྱེད། དེ་ཡང་
མི་ཚེའི་ཆ་ཤས་ཤིག་རེད། དེ་ནས་དེ་རུ་སྐྱེ་བོ་ཞིག་ཡོད་དེ། ཁོ་རང་སྒོམ་
ཆེན་པ་ཞིག་བྱེད་འདོད་ལ། དེ་རུ་ཡང་སྐྱེ་བོ་ཞིག་ཡོད། ཁོ་རང་དད་
ལྡན་པ་ཞིག་བྱེད་འདོད་ལ། ཁོས་བསམ་བློ་གཏོང་མི་འདོད་ཅིང་། ཏག་
ཏག་རྨོངས་དད་ཀྱི་སྒོ་ནས་རྗེས་སུ་འཇུག་པར་བྱེད། དེ་ཡང་མི་ཚེའི་ཆ་
ཤས་ཤིག་རེད།དེ་ནས་དེ་རུ་མི་ཞིག་ཡོད་དེ།གཟབ་ནན་དང་རྒྱུ་མཚན་
ལྡན་པ།གནས་ལུགས་ཡོད་པའི་སྒོ་ནས་བསམ་བློ་གཏོང་ཞིང་།བསམ་
བློ་དེ་ལྟ་བུ་རྣམ་རྟོག་ལས་འདས་ཏེ། ཚད་ངེས་ཅན་ཡོད་པ་འཚོལ་ཞིབ་
བྱེད། དེ་ཡང་མི་ཚེའི་ཆ་ཤས་ཤིག་རེད། ཕམ་ཁ་ཡོད་ཚད་དང་འཆི་
བའང་མི་ཚེའི་ཆ་ཤས་ཤིག་རེད།ལྷ་ཚོགས་དང་ལྷ་མོའི་ཚོགས།མགོན་
སྐྱབས་དང་དག་ཞིང་། དམྱལ་བ་བཅས་ནི་མི་ཚེའི་ཆ་ཤས་ཤིག་རེད།
འདོད་རྔམ་དང་ཕྲག་དོག་མྱོང་བར་བྱེད་པ། ཞེ་སྡང་བ། བརྩེ་བ་སྦྱིན་
པ་བཅས་ནི་མི་ཚེའི་ཆ་ཤས་ཤིག་རེད། རིན་ཐང་མེད་པའི་བྱ་དངོས་
འདི་དག་ལས་བརྒལ་བར་བྱེད་པའང་མི་ཚེའི་ཆ་ཤས་ཤིག་རེད། དེ་རུ་
འཚར་ལོངས་ལེགས་པོ་ཞིག་མེད་དེ། མི་ཚེའི་ཆ་ཤས་གཅིག་དང་ལེན་
བྱེད་ཅིང་། ཤེས་བྱ་འཐོབ་པས་འཕྲུལ་ཆས་རང་བཞིན་གྱི་ཆ་ཤས་ལ་
དོ་སྣང་བྱེད། དེ་ནི་འདས་ཟིན་པའི་མི་རབས་ཀྱིས་བསྐྲུན་པའི་ལམ་
ལུགས་ཀྱི་རིན་ཐང་དང་ལེན་བྱེད་རྒྱུ་དེ་རེད། ཁྱེད་ཀྱི་ཕ་མས་རྒྱུ་འབྱོར་
བ་བསགས་ཏེ། ཁོང་ཚོས་ཁྱེད་རང་སློབ་གྲྭར་སྐྱེལ་ཞིང་། དེ་ནས་མཐོ་
རིམ་སློབ་གྲྭར་གཏོང་ངེས། ཁོང་ཚོས་ཁྱེད་ལ་བྱ་བ་རེག་པ་ཤེས་ཡོད།
དེ་ནས་ཁྱེད་ཀྱིས་གཉེན་སྒྲིག་བྱེད་ཅིང་། དེ་ནི་མི་ཚེའི་མཐའ་མཇུག་
དེ་རེད། འདི་དག་ཚང་མ་མི་ཚེའི་ཆ་ཤས་ཆུང་ཆུང་ཉག་གཅིག་རེད།
འོན་ཀྱང་། དེ་རུ་མི་ཚེའི་རྒྱ་ཆེ་བའི་ངོས་འདི་དང་། ཡིད་ཆེས་བྲལ་བའི་
གཏིང་ཟབ་ཀྱི་ངོས་ཤིག་ཡོད། དེ་རྟོགས་པར་ངེས་པར་དུ་ཞེད་སྣང་དང་
འབྲལ་དགོས་ལ།དེ་ནི་ཧ་ཅང་དཀའ་ཁག་ཆེ་བ་ཞིག་རེད།
མི་ཚེའི་ནང་དེ་ལས་གལ་ཆེའི་རང་བཞིན་གྱི་གནད་དོན་ནི་དོན་
དངོས་སུ་འདི་ལྟ་སྟེ། མི་ཞིག་ཟུངས་ཟད་པར་འགྱུར་ཞིང་ཁ་ཐོར་གཏོང་
བར་བྱེད་པ་དེའོ། ། ཞེད་སྣང་དང་ཉམས་རྒུད་ནི་ཕན་ཚུན་འབྲེལ་བ་
ཡོད་དེ། ཁྱེད་རང་འཚར་ལོངས་བྱུང་བ་དང་བསྟུན། གློ་བུར་དུ་ཞེད་
སྣང་སྐྱེ་བ་སང་ཉིན་བར་རྒྱུན་སྲིང་དུ་མི་འཇུག་པར། ཞེད་སྣང་གི་
དཀའ་ངལ་དེ་སེལ་བར་བགྱི་ན་མ་གཏོགས། ཉམས་རྒུད་ཀྱི་རྒྱུ་རྐྱེན་དེ་
འགོ་རྩོམ་པར་བྱེད། དེ་ནི་འགོས་ནད་ཅིག་དང་འདྲ་ཞིང། རྨ་ཁ་ཞིག་
དང་ཡང་མཚུངས་པར་རྣག་གསོག་ཅིང་འཇོམས་པར་བྱེད། ཞེད་སྣང་
དེ་ནི་ཁྱེད་ལ་ལས་ཀ་ལེགས་པོ་མི་རེག་ལ་རང་ཉིད་ཀྱི་འདོད་དོན་མི་
ཁེངས་ཤིང། ཁྱེད་ཀྱི་འཇོན་ཐང་དང་ཚོར་ཤེས། རྣམ་དཔྱོད་དང་བཟང་
སྤྱོད་ཀྱི་ནུས་པ་འཛད་པའི་ཞེད་སྣང་དེ་རེད། དེར་བརྟེན། ཞེད་སྣང་གི་
དཀའ་ངལ་སེལ་བར་བྱེད་པ་དང་ཉམས་རྒུད་ཀྱི་རྒྱུ་རྐྱེན་དག་ལ་འབྲེལ་
བ་ངེས་ཅན་ཡོད། ཁྱེད་རང་ཅི་ཞིག་ལ་ཞེད་སྣང་སྐྱེ་བ་དེ་འཚོལ་ཞིབ་
བགྱིས་ཏེ། གལ་སྲིད་ཁྱེད་རང་ཞེད་སྣང་དེ་ལས་བརྒལ་མི་ཐུབ་པ་ངག་
ཐོག་ཙམ་དང་གཞུང་ལུགས་ཀྱི་སྒོ་ནས་མིན་པར། དོན་དངོས་སུ་ཤེས་
པར་གྱིས། དབང་སྒྱུར་ལ་དང་ལེན་བྱེད་རུང་། དབང་སྒྱུར་གྱི་དང་ལེན་
ནི་བཀའ་རྩི་དང་ལེན་བགྱི་བ་དེ་ཡིན་ལ། དེ་ཡིས་དེ་ལས་ལྷག་པའི་
ཞེད་སྣང་སྐྱེད་སྤེལ་ཁོ་ན་བྱེད་དོ། །
མི་ཚེ་ཟེར་བའི་ཐུན་མོང་མིན་པའི་རྙོག་འཛིང་གི་བྱ་དངོས་འདི་
ལ་གོ་རྟོགས་རྙེད་པར། དེ་ནི་དུས་ཀྱི་མཚམས་ལས་བརྒལ་བ་དང་།
དུས་ཀྱི་ནང་དུ་གནས་པ་གཉིས་ཀ་ཡིན་ཏེ། ཁྱེད་ལ་ངེས་པར་དུ་ཧ་ཅང་
གཞོན་ཤ་རྒྱས་ཤིང་གྲུང་པོ་དང་། ཉེས་སྐྱོན་བྲལ་བའི་སེམས་ཁམས་
ལྡན་དགོས། ཉིན་ནས་ཉིན་དང་ཟླ་ནས་ཟླ་མཐུད་རང་རྒྱུད་ལ་ཞེད་སྣང་
སྐྱེད་པའི་སེམས་ཁམས་དེ་འཕྲུལ་ཆས་རང་བཞིན་གྱི་སེམས་ཁམས་
ཤིག་རེད། ཁྱེད་ཀྱིས་ཤེས་གསལ་ལྟར་འཕྲུལ་ཆས་ཀྱིས་མིའི་རིགས་ཀྱི
དཀའ་ངལ་སེལ་མི་ཐུབ། གལ་སྲིད་ཁྱེད་རང་ཞེད་སྣང་གིས་དབང་དུ་
བསྡུས་ཡོད་ན། བྱིས་པའི་དུས་ནས་བཟུང་འཆི་བའི་བར་ཁྱེད་ལ་ཞེད་
སྣང་ཁྲོད་སྦྱོང་བརྡར་སྤྲད་ཡོད་ན། ཁྱེད་ལ་ཉེས་སྐྱོན་བྲལ་ཞིང་གྲུང་ཤ་
རྒྱས་པའི་གཞོན་སེམས་ཡོད་མི་སྲིད། རྒྱུ་མཚན་དེའི་ཕྱིར། སློབ་གསོ་
ལེགས་པོ་དང་སློབ་གསོ་ཡང་དག་པ་ཞིག་གིས་ཞེད་སྣང་འཇོམས་
པར་བྱེད།
སློབ་མ། མི་ཞིག་ཞེད་སྣང་ལས་རྦད་དེ་ཇི་ལྟར་དགྲོལ་བར་བྱ་
དགོས་སམ།
ཀིར་ཤུ་ན་མུར་ཏི། ཐོག་མར་ཁྱེད་ཀྱིས་ངེས་པར་དུ་ཤེས་དགོས་
པ་ནི། ཞེད་སྣང་ནི་ཅི་ཞིག་རེད་དམ། གལ་སྲིད་ཁྱེད་ཀྱིས་རང་གི་ཆུང་
མ་དང་ཁྱོ་ག ཕ་མ། སྤྱི་ཚོགས་དག་ཤེས་ན། ཁྱེད་རང་ཁོང་ཚོར་ཞེད་
སྣང་དེ་ཙམ་མི་སྐྱེ། བྱ་དངོས་ཤིག་གི་སྐོར་རྦད་དེ་རྟོགས་པར་སེམས་པ་
ཞེད་སྣང་ལས་གྲོལ་བར་བགྱི་དགོས། ཁྱེད་ཀྱིས་ཞེད་སྣང་གི་སྐོར་ཇི་
ལྟར་འཚོལ་ཞིབ་བྱེད་དམ། ཁྱེད་རང་མི་མང་གི་བསམ་ཚུལ་ལ་ཞེད་
སྣང་སྐྱེའམ། མི་མང་གི་བསམ་ཚུལ་ནི་རང་གི་གྲོགས་པོས་ཁྱེད་ལ་
བསམ་བློ་ཅི་ཞིག་གཏོང་བ་དེ་རེད། ང་ཚོ་མང་ཤོས་ཏེ་ལྷག་པར་དུ་ང་
ཚོ་གཞོན་པའི་སྐབས་སུ། སྐད་ཆ་ཤོད་རྒྱུ་དང་། གོན་པ་གྱོན་པ། ལྟ་
བ་བཅས་ལ་དགའ་ཞིང་མོས། ང་ཚོས་ཐ་ན་ཏོག་ཙམ་གྱིས་ཁྱད་པར་
འབྱུང་དུ་འཇུག་མི་འདོད་དེ། རྒྱུ་མཚན་ནི། ཐུན་མོང་མིན་པར་འགྱུར་
བ་དེས་ལུགས་སྲོལ་ལ་དང་ལེན་མི་བྱེད་ཅིང་། གོམས་འདྲིས་སུ་མི་
འཇུག་པ་ཤུགས་ཀྱིས་སྟོན་པས་སོ། ། ཁྱེད་ཀྱིས་ལུགས་སྲོལ་ལ་དོགས་
པ་སློང་བར་འགོ་རྩོམ་དུས་དེར་ཞེད་སྣང་ཡོད། ད་ནི་ཞེད་སྣང་དེར་
བརྟག་ཅིང་དཔྱད་དེ། དེར་འཇུག་པར་གྱིས་དང་། "ང་རང་ཞེད་སྣང་སྐྱེ་
ཡི་འདུག་"ལ། ཞེད་སྣང་དེ་ལས་རྒྱང་དུ་བཀྱེད་རྒྱུ་ཞེས་མ་ལབ་རོགས།
ཁྱེད་རང་ཅིའི་ཕྱིར་ཞེད་སྣང་སྐྱེ་བར་འཚོལ་ཞིབ་དང་གདོང་གཏད་དེ།
རྟོག་ཞིབ་བགྱི་དགོས།
དཔེར་བཞག་ན་ང་རང་ངའི་ཁྱིམ་མཚེས་དང་། ངའི་ཆུང་མ། ངའི་
དཀོན་མཆོག ངའི་རྒྱལ་ཁབ་ལ་ཞེད་སྣང་སྐྱེ་ཡི་འདུག ད་ནི་ཞེད་སྣང་དེ་
ཅི་ཞིག་རེད་དམ། དེ་ནི་དོན་དངོས་ཤིག་རེད་དམ། ཡང་ན། དེ་ནི་དུས་
སུ་རྟོག་པར་ཤར་བ་ཁོ་ན་རེད་དམ། ངས་སྟབས་བདེའི་དཔེར་བརྗོད་
ཅིག་འཇོག། ང་ཚོ་དུས་ཡུན་ཐུང་ངུ་ཞིག་གམ་དུས་གཞན་དུ་འཆི་བར་
ངེས། འཆི་བ་ནི་ང་ཚོ་ཀུན་ལ་མཚོན་ན་བཟློག་ཏུ་མེད་ཅིང་། འཆི་བར་
བསམ་བློ་བཏང་ན་ཞེད་སྣང་སྐྱེད་པ་དང་། བྱ་དངོས་ཤིག་ལ་བསམ་བློ་
བཏང་བ་དེས་ཞེད་སྣང་སྐྱེད་པར་བྱེད་པ་ངས་མི་ཤེས་མོད། འོན་ཀྱང་།
གལ་སྲིད་དེ་ནི་དོན་དངོས་དང་འཆི་བ་གློ་བུར་བ་ཞིག་ཡིན་ཚེ། ང་རང་
ད་ལྟ་འཆི་བར་འདོད་དེ། དེ་རུ་ཞེད་སྣང་མེད་དེ། ཁྱེད་ཀྱིས་རྟོགས་སམ།
དུས་ཀྱི་ཁྲོད་རྣམ་རྟོག་གིས་ཞེད་སྣང་སྐྱེད་པར་བྱེད། གལ་སྲིད་རྟབ་
རྟབ་པོར་བྱ་དངོས་ཤིག་བསྒྲུབས་ན། དེ་རུ་ཞེད་སྣང་མེད་དེ། རྒྱུ་མཚན་
རྣམ་རྟོག་ནི་གློ་བུར་དུ་འོང་མི་སྲིད་པ་ཞིག་རེད། གལ་སྲིད་དེའི་རྗེས་སུ་
ང་རང་གློ་བུར་དུ་འཆི་བར་ངེས་ན། ངས་དེར་གདོང་ལེན་བྱེད་དགོས་
མོད། ཡིན་ནའང་། ང་ལ་དུས་ཚོད་ཅིག་སྤྲོད་དང་། ངས་གླེང་འདོད་པ་
འགོ་རྩོམ་རྒྱུར། "ངའི་རྒྱུ་ནོར་དང་། ངའི་བྱིས་པ། ངའི་རྒྱལ་ཁབ། བདག་
གིས་དཔེ་ཆ་འབྲི་རྒྱུ་མཇུག་རྫོགས་མེད་དོ། །" ང་འཚུབ་ཆ་ལངས་ཤིང་
འཇིགས་སྣང་སྐྱེ་བར་བྱེད།
དེ་བས། ཞེད་སྣང་ནི་རྒྱུན་དུ་དུས་ཀྱི་ཁྲོད་འབྱུང་སྟེ། དུས་ནི་རྣམ་
རྟོག་གོ། ། ཞེད་སྣང་གཞོམ་པར་ཁྱེད་ཀྱིས་དུས་ལ་དོ་སྣང་བྱེད་པ་ལྟར་
རྣམ་རྟོག་ལའང་དེ་བཞིན་བགྱི་དགོས་ལ། དེ་ནས་བསམ་བློའི་བརྒྱུད་
རིམ་ཆ་ཚང་བ་འདིར་འདྲི་རྩད་བྱེད་དགོས། དེ་ནི་ཅུང་དཀའ་ཁག་ཆེ་
བ་ཞིག་རེད།
ང་རང་རང་ཉིད་ཀྱི་ཕ་མ་དང་སྤྱི་ཚོགས་ལ་ཞེད་སྣང་སྐྱེ་བར་བྱེད་དེ།
ཉིན་བཅུའི་རྗེས་སུ་དང་། ཡང་ན་སང་ཉིན་ཁོང་ཚོས་ཅི་ཞིག་གླེང་། ཅི་ཞིག་
འབྱུང་སྲིད་པའི་སྐོར་གྱི་ངའི་རྟོག་འཆར་གྱིས་ཞེད་སྣང་ཕྱིར་མངོན་པར་
བྱེད། དེར་བརྟེན། "ཉིན་བཅུའི་རྗེས་སུ་མིན་པར་ངས་ད་ལྟ་ཞེད་སྣང་
དེར་རྟོག་ཞིབ་བྱེད་ཀྱིན་ཡོད་"ཅེས་ཤོད་ཐུབ་བམ། ཁོང་ཚོས་གཏམ་
བཤད་ཁྲོད་ཅི་ཞིག་གླེང་ངེས་པ་དེ་ངས་ཞུ་ཐུབ་བམ། དེར་རྟོག་ཞིབ་
གྱིས་དང་། ཁོང་ཚོར་ཡང་དག་པ་འབྱུང་དུ་འཇུག་ཕྱིར། ངས་དང་ལེན་
བྱེད་ཐུབ་བམ། ཅིའི་ཕྱིར་ང་འཇིགས་སྣང་སྐྱེ་དགོས་སམ། གལ་སྲིད་
ཁོང་ཚོ་ནོར་བའི་ཚེ་ན། ངས་ཀྱང་དེ་དང་ལེན་བྱེད་དགོས། ཅིའི་ཕྱིར་
ཁོང་ཚོར་ནོར་འཁྲུལ་མི་འབྱུང་ངམ། ཅིའི་ཕྱིར་ང་ལ་འཇིགས་སྣང་སྐྱེ་
དགོས་སམ། ངས་རྟོག་ཞིབ་བགྱི་བར་དགེ་རྒན་གྱི་སློབ་ཁྲིད་ལ་ཉན་
དགོས། འོན་ཀྱང་། ང་ལ་འཇིགས་སྣང་སྐྱེ་མི་རུང་། དེ་བས། ངས་ཞེད་
སྣང་ལ་གདོང་གཏོད་དུས། དེ་རྒྱང་དུ་འགྱེད་པར་འགྱུར། ཡིན་ནའང་།
ཞེད་སྣང་ལ་གདོང་གཏོད་པར་ངས་ཧ་ཅང་རྙོག་འཛིང་ཆེ་བའི་བརྒྱུད་
རིམ་ཞིག་འདྲི་རྩད་བྱེད་དགོས་ཏེ། རྒྱུ་མཚན་ནི། དེ་ཡིས་དུས་ཀྱི་དཀའ་
ངལ་ལ་ཐེ་གཏོགས་བྱེད་པས་སོ།།
ཁྱེད་ཀྱིས་ཤེས་ཡོད་དམ། དེ་རུ་དུས་ཀྱི་རིགས་གཉིས་ཡོད་ལ།
ལག་འདོགས་ཆུ་ཚོད་ཀྱི་དུས་ཏེ། དེའི་རྗེས་སུ་སྐར་མ། མདང་དགོང།
སང་ཉིན་བཅས་སྟོན་ལ། དེ་རུ་དུས་ཀྱི་རིགས་གཞན་ཞིག་ཡོད་དེ། དེ་
ནི་གང་ཟག་གི་ནང་སེམས་ཁམས་སམ་རྣམ་རྟོག་གིས་བསྐྲུན་པ་ཞིག་
རེད། "ང་རང་རླབས་ཆེན་གྱི་མི་ཞིག་བྱ་འདོད།" 'ང་ལ་ལས་ཀ་ཞིག་
རེག་པར་ངེས། ང་རང་(Europe)ཡུ་རོབ་ཏུ་འགྲོ་དགོས་"ཞེས་པ་དེ་
དག་ནི་སེམས་ཁམས་རང་བཞིན་གྱི་འབྱུང་འགྱུར་སྟེ། དུས་དང་བར་
སྣང་ལ་འབྲེལ་ནས་ཡོད། འདིར་ལག་འདོགས་ཆུ་ཚོད་ཀྱིས་བསྐྲུན་
པའི་བསྟན་རྩིས་རིག་པའི་དུས་དེ་རྟོགས་པར་བགྱི་བ་དང་། རྣམ་
རྟོག་གིས་བསྐྲུན་པའི་དུས་ཚོད་དེ་རྟོགས་པར་བགྱི་བ། གཞན་ཡང་
དེ་གཉིས་ལས་བརྒལ་བར་བྱེད་པ་བཅས་ནི། དོན་དམ་པར་ཞེད་སྣང་
ལས་གྲོལ་བར་འགྱུར་བ་དེ་རེད།
སློབ་མ། ཁྱེད་ཀྱིས་གསུངས་རྒྱུར། གལ་སྲིད་ཁྱེད་ཀྱིས་བྱ་དངོས་
ཤིག་རྟོགས་ན། ཁྱེད་ཀྱིས་དེར་ཞེད་སྣང་སྐྱེ་བའི་མྱོང་ཚོར་འགོག་པར་
བྱེད་མོད། འོན་ཀྱང་། ཁྱེད་ཀྱིས་འཆི་བ་ནི་ཅི་ཞིག་ཡིན་པ་ཇི་ལྟར་ཤེས་
སམ།
ཀིར་ཤུ་ན་མུར་ཏི། དེ་ནི་དྲི་བ་ལེགས་པོ་ཞིག་རེད། ཁྱེད་ཀྱིས་
འདྲི་རྒྱུར། "ཁྱེད་ཀྱིས་འཆི་བ་ཅི་ཞིག་ཡིན་པ་ཇི་ལྟར་ཤེས་པ་དང་ཁྱེད་
ཀྱིས་ཇི་ལྟར་དེར་འཇིགས་སྣང་སྐྱེ་བ་མཚམས་འཇོག་ཐུབ་བམ།" ངས་
ཁྱེད་ལ་གསལ་བོར་བསྟན་ཆོག ཁྱེད་ཀྱིས་ཤེས་ཡོད་དམ། འཆི་བར་
རིགས་གཉིས་ཡོད་དེ། ཕྱི་(གཟུགས་པོ) དང་ནང་གི་(སེམས་པ།)འཆི་
བ་གཉིས་སོ། ། གཟུགས་པོ་ནི་འབྲི་བྱེད་ཀྱི་ཞ་སྨྱུག་བཞིན་བཟློག་མེད་
ངང་རྫོགས་པར་ངེས་ལ། དེ་ཡིས་མཐའ་མཇུག་ཡི་ཐང་ཆད་དུ་འཇུག
སྨན་པ་ཚོས་སྨན་རིགས་གསར་པ་གསར་གཏོད་བྱེད་ངེས་ཤིང་། ཁྱེད་
རང་ཐ་མར་ལོ་ངོ་བརྒྱད་ཅུའི་ཚབ་ཏུ་ལོ་ངོ་བརྒྱ་དང་ཉི་ཤུའི་བར་འཚོ་
སྲིད། འོན་ཀྱང་། ད་དུང་འཆི་བ་ནི་ངེས་པའོ། ། ཕྱིའི་དབང་པོའི་མ་
ལག་དག་ཉམས་པར་ཉེ་ཞིང་ང་ཚོ་དེ་ལ་ཞེད་སྣང་མེད། ང་ཚོ་ཞེད་སྣང་
སྐྱེ་རུང་བ་ནི་འདི་ལྟ་སྟེ། རྣམ་རྟོག་གི་མཐའ་རུ་སླེབས་ལ་ཉེ་ཞིང་། "ང་
ལ་"ཟེར་བ་འདི་ཧ་ཅང་ལོ་ངོ་མང་པོར་འཚོ་ནས་ཡོད། "ང་ལ་"ཟེར་བ་
འདིར་དཔལ་འབྱོར་ཧ་ཅང་འབོར་ཆེན་མཁོ་ལ། དེར་ཁྱིམ་གཞི་དང
བྱིས་པ་ཡོད། དེ་ཡིས་མཐོང་ཆེན་ཞིག་ཏུ་འགྱུར་འདོད་ཅིང་། དེ་ལ་
དཔལ་འབྱོར་དང་རྒྱུ་ནོར་དེ་ལས་མང་པོ་ཞིག་དགོས་པར་འདོད་པ་
བཅས་རེད། "ང་ལ་"ཟེར་བ་འཆི་བཞིན་པ་ནི་ངའི་ཞེད་སྣང་ཅི་ཞིག་
ཡིན་པ་དེའོ། ། ཁྱེད་ཀྱིས་ཕྱིའི་འཆི་བ་དང"་ང་ལ་"ཟེར་བའི་འཆི་བ་འདི་
གཉིས་ཀྱི་ཧེ་བག་ཅི་ཞིག་ཡིན་པ་ཤེས་སམ།
སེམས་ཁམས་རང་བཞིན་གྱི་སྒོ་ནས་འཆི་བཞིན་པའི"ང་ལ་"
ཟེར་བ་དེ་འཆི་བཞིན་པའི་གཟུགས་པོ་ལས་ཧ་ཅང་གལ་ཆེ་ཞིང་། དེ་
ནི་ང་ཚོ་ཅི་ཞིག་ལ་འཇིགས་སྣང་སྐྱེ་བ་དེ་རེད། ད་ལྟ་དགའ་སྣང་ཞིག་
བསྣམས་ནས་དེའི་ཆེད་དུ་འཆི་བར་བྱེད། ངས་ཁྱེད་ལ་འདི་འགྲེལ་
བཤད་གནང་ཆོག ཁྱེད་ཀྱིས་ཤེས་གསལ་ལྟར། ང་རང་དཀའ་ཁག་ཧྲིལ་
བོའི་ནང་དུ་ཞུགས་མི་འདོད། ངས་བྱ་དངོས་ཤིག་ཁོ་ན་ཤུགས་སུ་སྟོན་
ཀྱིན་ཡོད། ཁྱེད་ཀྱིས་ཤེས་ཡོད་དེ། ང་ནི་དགའ་སྣང་དང་སྡུག་བསྔལ་
མང་པོའི་ཕུང་ཚོགས་ཤིག་རེད། "ང་ལ་"ཟེར་བ་དེ་བྱ་དངོས་ཤིག་གི་
ཆེད་དུ་འཆི་ཐུབ་བམ། དེ་ལྟར་དེ་ཡིས་འཆི་བའི་དོན་དག་ཅི་ཞིག་ཡིན་
པ་རྟོགས་ངེས། ང་རང་རེ་སྨོན་ཞིག་གི་སླད་དུ་འཆི་ཐུབ་བམ། "ངས་རེ་
བ་དེ་མི་འདོད་ཅིང་། དགའ་སྣང་དེ་ལའང་མོས་པ་མེད།" ཅེས་ངས་ཤོད་
ཐུབ་བམ། ངས་དེའི་ཆེད་དུ་འཆི་བ་དེ་མཇུག་རྫོཊ་པར་བྱེད་ཐུབ་བམ།
ཁྱེད་ཀྱིས་སྒོམ་སྒྲུབ་ཀྱི་སྐོར་ཅུང་ཙམ་ཤེས་སམ།
སློབ་མ། སྐུ་ཞབས་ལགས།མི་ཤེས།
ཀིར་ཤུ་ན་མུར་ཏི། མི་རྒན་པ་དག་གིས་ཀྱང་སྒོམ་སྒྲུབ་མི་ཤེས་
ལ༑ ཁོང་ཚོ་ཁང་པའི་ཟུར་དུ་སྡོད་ཅིང་། མིག་ཟུང་བཙུམས་ནས་བློ་རྩེ་
གཅིག་ཏུ་སྒྲིམ་པར་བྱེད། དེ་ནི་སློབ་གྲྭའི་ནང་ཕོ་གསར་ཚོས་དཔེ་ཆ་
ཞིག་གི་སྟེང་དུ་བློ་རྩེ་གཅིག་སྒྲིམ་བགྱི་བར་བརྩོན་པ་དང་མཚུངས།
དེ་ནི་སྒོམ་སྒྲུབ་མིན། སྒོམ་སྒྲུབ་ནི་ཁྱད་དུ་འཕགས་པ་ཞིག་རེད། གལ་
སྲིད་ཁྱེད་ཀྱིས་སྒོམ་སྒྲུབ་ཇི་ལྟར་བགྱི་དགོས་པ་ཤེས་འདོད་ན། ངས་
དེའི་སྐོར་ནས་ཅུང་ཙམ་གླེང་བར་བྱའོ།།ཐོག་མར་ཧ་ཅང་ཁུ་སིམ་པོའི་
སར་སྡོད་དགོས། རང་ཉིད་ཧ་ཅང་ཁུ་སིམ་པོར་སྡོད་པར་སྐུལ་འདེད་
བྱེད་མི་རུང་། འོན་ཀྱང་། གནོན་ཤུགས་གང་ཡང་མེད་པར་ཧ་ཅང་
ཁུ་སིམ་མེར་འཕྲེད་དུ་བསྙེས་ནས་སྡོད། ཁྱེད་ཀྱིས་ཤེས་སོང་ངམ། དེ་
ནས་རང་གི་བསམ་བློར་བརྟག་དཔྱད་གྱིས་དང་། ཁྱེད་ཀྱིས་ཅི་ཞིག་ལ་
བསམ་བློ་གཏོང་བཞིན་པར་རྟོག་ཞིབ་བགྱི་རོགས། ཁྱེད་ཀྱིས་རང་གི་
ལྷམ་དང་སཱ་རས་ལ་བསམ་བློ་གཏོང་བཞིན་པ་དང་། ཁྱེད་ཀྱིས་ཅི་ཞིག་
གླེང་རྒྱུ་ཡིན་པ། ཕྱི་རོལ་དུ་ཡོད་པའི་བྱེའུར་ཉན་འདོད་པ། དེ་ལྟ་བུའི་
རྣམ་རྟོག་གི་རྗེས་སུ་འཇུག་ཅིང༌། རྣམ་རྟོག་རེ་རེ་ཅིའི་ཕྱིར་སྐྱེ་བར་འདྲི་
རྩད་བྱེད་པ་དེ་དག་ཁྱེད་ཀྱིས་འཚོལ་ཞིབ་བགྱི་ནུས། ཁྱེད་ཀྱི་བསམ་
བློར་བཅོས་བསྒྱུར་བྱེད་མི་རུང་། ཁྱེད་ཀྱི་བསམ་བློར་ངེས་གཏན་གྱི་
རྣམ་རྟོག་ཅིའི་ཕྱིར་འབྱུང་བ་ཤེས་པར་གྱིས་དང༌། དེ་ནས་ཁྱེད་ཀྱིས་
སྐུལ་འདེད་ཅི་ཡང་མེད་པར་མྱོང་ཚོར་རེ་རེ་དང་རྣམ་རྟོག་རེ་རེའི་དོན་
དག་རྟོགས་པར་འགོ་རྩོམ་པར་བྱེད། རྣམ་རྟོག་ཅིག་སྐྱེ་བའི་སྐབས་སུ་
དེ་ལ་སྐྱོན་བརྗོད་བྱེད་མི་རུང་ལ། དེ་ནི་ཡང་དག་པ་རེད། དེ་ནི་ནོར་བ་
རེད། དེ་ནི་ལེགས་པོ་རེད། དེ་ནི་ངན་པ་རེད་ཅེས་ཤོད་མི་རུང་སྟེ། ཏག་
ཏག་དེར་རྟོག་ཞིབ་གྱིས་དང་། དེ་ལྟར་ན། མངོན་སུམ་གྱི་ཡུལ་དུ་གནས་
པར་འགོ་རྩོམ་པར་བྱེད་ལ། རྣམ་པར་ཤེས་པ་དེ་ནི་མྱོང་ཚོར་གྱི་རིགས་
རེ་རེ་དང་། རྣམ་རྟོག་གི་རིགས་རེ་རེ་རྟོགས་པའི་ཁྲོད་ཧ་ཅང་སྐྱེན་པོ་
ཡོད། ཁྱེད་ཀྱིས་གབ་ཅིང་སྦས་པའི་རྣམ་རྟོག་རེ་རེ་དང་། མངོན་པར་མི་
གསལ་བའི་ཀུན་སློང་རེ་རེ། མྱོང་ཚོར་རེ་རེར་བཟང་ངན་དང་བདེན་
རྫུན་ཤོད་རྒྱུ་མེད་ལ། འཁྱོག་བརྗོད་མེད་པར་རྟོགས་ངེས། ཁྱེད་རང་ཧ་
ཅང་ཟབ་པའི་རྣམ་རྟོག་ལ་འཇུག་ཅིང་། དེར་ལྟ་བའི་སྐབས་སུ། ཁྱེད་ཀྱི་
སེམས་པ་དམིགས་བསལ་གྱིས་ཤིན་ཏུ་དྭངས་ཤིང་གསོན་པོར་གནས་
ལ༑ སེམས་པའི་ཆ་གང་ཡང་གཉིད་དུ་ཡུར་མེད་པར། སེམས་པ་ནི་
རྦད་དེ་གཉིད་ལས་སློང་བར་བྱེད།
དེ་ནི་གཞི་རྩ་ཁོ་ན་སྟེ།ཁྱེད་ཀྱི་སེམས་པ་ཧ་ཅང་ཁུ་སིམ་མེར་ཡོད།
ཁྱེད་ཀྱི་འཚོ་གནས་ཧྲིལ་བོ་ཧ་ཅང་བརྟན་བརླིང་དུ་འགྱུར་ངེས། དེ་ལྟར།
དེ་ལས་གཏིང་ཟབ་ཅིང་བརྟན་བརླིང་བརྒྱུད་དེ་འཇུག་པ་ན། བརྒྱུད་
རིམ་ཧྲིལ་བོ་དེ་སྒོམ་སྒྲུབ་ཡིན།སྒོམ་སྒྲུབ་ནི་ཁང་པའི་ཟུར་དུ་སྡོད་ཅིང་
གཟུངས་སྔགས་མང་པོ་ཟློས་བརྗོད་བྱེད་པ་དེ་མིན་ལ། ཡང་ན། བདེ་
བའི་འཆར་སྣང་དང་མི་མེད་ལུང་སྟོང་ཞིག་ཏུ་བསྐྱོད་རྒྱུ་དང་།འདྲ་པར་
ཞིག་ལ་བསམ་བློ་གཏོང་རྒྱུའང་མིན་ནོ།། རང་གི་མྱོང་ཚོར་དང་བསམ་
གཞིགས་ཀྱི་བརྒྱུད་རིམ་ཧྲིལ་བོ་རྟོགས་རྒྱུ་དེ་ནི། རྣམ་རྟོག་དང་མྱོང་
ཚོར་ཀུན་ལས་གྲོལ་བར་འགྱུར་རྒྱུ་དེ་རེད། དེ་བས། ཁྱེད་ཀྱི་སེམས་པ་
དང་ཁྱེད་ཀྱི་འཚོ་གནས་ཧྲིལ་བོ་ཧ་ཅང་ཁུ་སིམ་མེར་འགྱུར་ངེས་ཏེ། དེ་
ཡང་མི་ཚེའི་ཆ་ཤས་ཤིག་རེད། ཁུ་སིམ་པོ་དེ་དང་ལྷན་དུ་ཁྱེད་ཀྱིས་
ལྗོན་ཤིང་། མི་ཚོགས། ནམ་མཁའ་དང་སྐར་ཚོགས་ལ་རྟོག་ཞིབ་གྱིས་
དང་། དེ་ནི་མི་ཚེའི་མཛེས་སྡུག་ཡིན།

ལེའུ་བདུན་པ། དྲག་སྤྱོད།

འཛམ་གླིང་འདིར་དྲག་སྤྱོད་ཧ་ཅང་མང་པོ་ཡོད་ཅིང་། དེ་ནི་ཕྱིའི་
དྲག་སྤྱོད་དང་ནང་གི་དྲག་སྤྱོད་གཉིས་རེད། ཕྱིའི་དྲག་སྤྱོད་ནི་གཞན་
གསོད་པ་དང་། ཤེས་བཞིན་དང་བསམ་བཞིན་དུ་མི་གཞན་ལ་གནོད་
པ་བྱེད་པ། ཡང་ན་རྣམ་རྟོག་མེད་ཅིང་ཚིག་ངན་པ་སྨྲ་བ། ནང་སེམས་
ནས་ཕར་རྒོལ་བ་དང་ཞེ་སྡང་བ། ནང་བསམ་བློ་ནས་མི་ལ་མི་དགའ་
ཞིང་། ཁོང་ཁྲོ་ཞིང་སྐྱོན་བརྗོད་པར་བྱེད་ལ། ནང་སེམས་ནས་རྒྱུན་དུ་
གཞན་ཁོ་ན་མིན་པར་ང་ཚོས་རང་ཉིད་ལའང་འཁྲུག་རྩོད་དང་རྩོད་པ་
སློང་བར་བྱེད། ང་ཚོས་མི་རྣམས་བཅོས་བསྒྱུར་བྱ་དགོས་པར་འདོད་
ཅིང་། ཁོང་ཚོར་ཨུ་ཚུགས་བྱས་ཏེ་ང་ཚོའི་བསམ་བློ་གཏོང་སྟངས་ཀྱི་
ཕྱོགས་ལ་བསྒྱུར་བར་འདོད།
འཇིག་རྟེན་འདིར་ང་ཚོ་འཚར་ལོངས་བྱུང་བ་དང་བསྟུན་ནས། ང་
ཚོས་འགྲོ་བ་མིའི་རིགས་ཀྱི་འཚོ་གནས་ཀྱི་ཚད་གཞི་སྣ་ཚོགས་སྟེང་
དྲག་སྤྱོད་རིགས་མང་པོ་ཞིག་མཐོང་གི་ཡོད། མཐར་ཐུག་གི་དྲག་
སྤྱོད་ནི་དམག་འཁྲུག་རེད་ལ། ཆོས་ལུགས་ཀྱི་ལྟ་གྲུབ་ཅེས་བསྙད་
པའི་ལྟ་བའི་ཆེད་དང་མི་རིགས། ས་ལག་མཐིལ་ཙམ་སྲུང་སྐྱོབ་ཀྱི་ཆེད་
དུ་གསོད་ཀྱིན་ཡོད། དེ་ལྟར་བསྒྲུབ་པར་མི་གསོད་པ་དང་། གཏོར་
བཤིག་གཏོང་བ། གནོད་སྐྱེལ་བ། མ་ཟད་རང་ཉིད་ཀྱང་གསོད་པར་
བྱེད། འཛམ་གླིང་ན་དྲག་སྤྱོད་མང་པོ་ཡོད་དེ། འབྱོར་ལྡན་ལ་སྡང་བའི་
བརྒྱུད་རིམ་ཁྲོད་འབྱོར་ལྡན་གྱིས་མི་དབུལ་བོ་ཉར་འདོད་ཅིང་། དབུལ་
བོ་ཚོས་ཕྱུག་པོར་གྱུར་ན་འདོད། ཁྱེད་རང་སྤྱི་ཚོགས་ཀྱི་ནང་དུ་ལྷུང་བ་
དང་བསྟུན། ཁྱེད་ཀྱིས་ཀྱང་འདི་ལ་ལེགས་སྐྱེས་འབུལ་གྱིན་ཡོད།
བྱིས་པ་དང་། ཆུང་མ། ཁྱོ་གའི་བར་དུའང་དྲག་སྤྱོད་ཡོད་དེ། དེ་
རུ་དྲག་སྤྱོད་དང་། རྒོལ་འཛིང་། ཞེ་སྡང་། གདུག་རྩུབ། ཡ་ང་བའི་
སྐྱོན་བརྗོད། ཁོང་ཁྲོ་བཅས་ཡོད་ལ། འདི་དག་ཐམས་ཅད་མིའི་རང་
གཤིས་རེད། མི་རེ་ངོ་རེའི་གཤིས་ཀར་གྲུབ་ཡོད་ལ། ཁྱེད་ཀྱི་གཤིས་
ཀར་ཡང་གྲུབ་ཡོད། སློབ་གསོ་ཡིས་ཁྱེད་རང་འདི་དག་ཡོད་ཚད་ལས་
བརྒལ་བར་རོགས་རམ་བྱེད་པའི་སྟ་གོན་བགྱི་དགོས་ཏེ། ལས་ཀ་རེག་
ཐུབ་པ་དང་ཡིག་རྒྱུགས་འཕྲོད་ཙམ་ཁོ་ན་མིན་ནོ། ། ཁྱེད་རང་སློབ་སྦྱོང་
ཅན་ཞིག་ཏུ་གྱུར་ན།དེ་ནས་ཁྱེད་རང་དོན་དམ་པའི་མཛེས་སྡུག་ལྡན་ཞིང་
བདེ་ཐང་ཅན། རང་ཚུགས་ཅན་དང་གནས་ལུགས་རྟོགས་པའི་མི་ཞིག་ཏུ་
འགྱུར་བ་ལས། རང་གི་གདུག་རྩུབ་ལ་སྲུང་སྐྱོབ་དང་རྩོད་གླེང་བྱེད་ཐུབ་
པའི་མི་སེམས་པ་ངན་པ་རིག་རྒོད་ཅན་དུ་འགྱུར་རྒྱུ་མིན་ནོ། ། ཁྱེད་རང་
འཚར་ལོངས་བྱུང་བ་དང་བསྟུན་ནས། དྲག་སྤྱོད་འདི་དག་ཡོད་ཚད་ལ་
གདོང་གཏོད་དགོས། ཁྱེད་ཀྱིས་འདིར་རྣ་བས་གང་གོ་བ་འདི་དག་ཚང་
མ་བརྗེད་ངེས་ལ། སྤྱི་ཚོགས་ཀྱི་བཞུར་རྒྱུན་ཁྲོད་འཐིམ་པར་འགྱུར།
ཁྱེད་རང་དྲག་སྤྱོད་དང་ཁོང་ཁྲོ། སྐྱོ་སྣང་། དཀའ་ཁག གདུག་རྩུབ་
ཀྱིས་ཁེངས་པའི་འཇིག་རྟེན་གྱི་ཁུར་པོ་ལྟ་བུར་འགྱུར་ངེས། འཇིག་
རྟེན་གསར་པ་ཞིག་དགོས་མཁོ་ཆེ་ཡང་། འཇིག་རྟེན་གསར་པ་དང་སྤྱི
ཚོགས་གསར་པ་ཞིག་འབྱུང་བར་རོགས་རམ་བྱེད་མི་ཐུབ།
འཇིག་རྟེན་གསར་པ་ཞིག་དང་རིག་གཞུང་གསར་པ་ཞིག་དགོས་
ངེས་ཆེ་སྟེ། རིག་གཞུང་རྙིང་པ་ནི་ཚེ་སྲོག་བྲལ་བ་ཞིག་སྟེ། དུར་སྦས་
བྱས་ནས་མེར་བསྲེགས་བཏང་ཟིན་ལ། འཐོར་ཞིག་ཕྱིན་ཏེ་ཡལ་བར་
གྱུར་ཟིན། ཁྱེད་ཀྱིས་ངེས་པར་དུ་རིག་གཞུང་གསར་པ་བསྐྲུན་དགོས།
རིག་གཞུང་གསར་པ་དེ་དྲག་སྤྱོད་ཀྱི་གཞི་རྩའི་སྟེང་ནས་བསྐྲན་མི་
ཐུབ་སྟེ། རིག་གཞུང་གསར་པ་དེ་ཁྱེད་ལ་རག་ལས་ཡོད། རྒྱུ་མཚན་ནི་
མི་རབས་རྒན་པས་དྲག་སྤྱོད་དང་སྡང་སེམས་ཀྱི་གཞི་རྩའི་ཐོག་ནས་
སྤྱི་ཚོགས་ཤིག་བསྐྲུན་འདུག འདི་ཉིད་ལས་སྐྱི་གཡའ་བ་དང་རྙོག་
འཛིང་ཡོད་ཚད་བྱུང་བ་རེད། མི་རབས་རྒན་པས་འཇིག་རྟེན་འདི་ཐོན་
སྐྱེད་བྱས་འདུག་ཀྱང་། ཁྱེད་ཀྱིས་དེ་ལ་བཅོས་བསྒྱུར་བྱ་དགོས། "ང་
རང་མི་མང་ལྷག་མའི་རྗེས་སུ་འབྲངས་ནས་གྲུབ་འབྲས་དང་གོ་གནས་
འཚོལ་རྒྱུ་ཡིན་"ཟེར། ཁྱེད་རང་རྒྱབ་ལ་བསྙེས་ཏེ་སྡོད་ནས་འདི་ལྟར་
ཤོད་མི་རུང་། གལ་སྲིད་ཁྱེད་ཀྱིས་དེ་ལྟར་བསྒྲུབས་ན། ཁྱེད་ཀྱི་བུ་
ཕྲུག་གིས་སྡུག་བསྔལ་མྱོང་བར་འགྱུར། ཁྱེད་ལ་སྐལ་བ་བཟང་པོ་ཞིག་
འཆར་ཡང་། ཁྱེད་ཀྱི་བུ་ཕྲུག་གིས་དེ་ལ་བུ་ལོན་འཇལ་དགོས། དེ་ལྟར་
ན༑ ཁྱེད་ཀྱིས་ངེས་པར་དུ་ཁྱིམ་གཞིའི་བདེ་འཇགས་ཀྱི་མིང་ཐོག་ནས།
རང་ཉིད་གལ་ཆེན་གྱི་མིང་ཐོག་ནས། ཆོས་ལུགས་ཀྱི་མིང་ཐོག་ནས།
དཀོན་མཆོག་གི་མིང་ཐོག་ནས་མི་དང་མིའི་བར་གྱི་ཕྱིའི་གདུག་རྩུབ་
ཆེ་བ་འདི་དག་ཚང་མ་རང་གི་དངུལ་བྱང་ནང་ལེན་དགོས། ཁྱེད་ཀྱིས་
ངེས་པར་དུ་རང་ཉིད་ཀྱིས་མི་ཤེས་པའི་ནང་གི་དྲག་སྤྱོད། ཕྱིའི་གདུག་
རྩུབ་དང་དྲག་སྤྱོད་ལ་ཐུགས་ཁུར་གནང་དགོས།
ཁྱེད་རང་ད་དུང་ལོ་ན་གཞོན་ཡང་། འཚར་ལོངས་བྱུང་བ་དང་
བསྟུན་ནས། ཁྱེད་ཀྱིས་ནང་སེམས་ཀྱི་སྒོ་ནས་སྐྱེ་བོ་རྣམས་ཀྱིས་ཇི་
ལྟར་དམྱལ་བ་དང་ཡ་ང་བའི་འཇིགས་སྣང་བརྒྱུད་མྱོང་བ་རྟོགས་ངེས།
རྒྱུ་མཚན། ཁོང་གིས་རང་ཉིད་དམ། བུ་ཕྲུག བཟའ་ཟླ། ཁྱིམ་མཚེས།
དཀོན་མཆོག་དང་ལྷན་དུ་མུ་མཐུད་ནས་འཐབ་འཛིང་ཁྲོད་ལྷག་པའི་
རྐྱེན་གྱིས་རེད།ཁོ་རང་དཀའ་སྡུག་དང་རྙོག་འཛིང་ཁྲོད་ཡོད་ལ། དེ་རུ་
བརྩེ་བ། བྱམས་པ། གཏོང་ཕོད་དང་སྙིང་རྗེ་བཅས་མེད་དོ། ། མི་ཞིག་ལ་
རང་གི་མིང་གི་རྗེས་སུ་རབ་འབྱམས་པ་འཐོབ་ངེས་ལ། ཡང་ན་ཁོ་རང་
ཁང་བརྩེགས་དང་རླངས་འཁོར་ཡོད་པའི་ཚོང་ལས་པ་ཞིག་ཏུ་གྱུར་
ཡང་ཆོག གལ་སྲིད་ཁོང་ལ་བརྩེ་བ་དང་། བྱམས་པ། སྙིང་རྗེ། སེམས་
ཁུར་མེད་ན། ཁོ་རང་དོན་དམ་དུ་དུད་འགྲོ་ལས་ཀྱང་ངན་པ་རེད། རྒྱུ་
མཚན། ཁོས་འཇིག་རྟེན་ལ་འབུལ་རྒྱུའི་ལེགས་སྐྱེས་ནི་གཏོར་བཤིག་
རེད། དེ་བས། ཁྱེད་རང་གཞོན་པའི་དུས། བྱ་བ་འདི་དག་ཚང་མ་ངེས་
པར་དུ་རྟོགས་དགོས་ཤིང་གསལ་སྟོན་བྱ་དགོས། ཁྱེད་ཀྱིས་ངེས་པར་
དུ་བྱ་བ་འདི་དག་རྗེན་པར་སྟོན་དགོས་ལ། དེ་ལྟར་ན། ཁྱེད་ཀྱི་སེམས་
པས་བསམ་གཞིགས་གཏོང་བར་འགོ་རྩོམ་པར་བྱེད། དེ་མིན་ཁྱེད་
རང་འཇིག་རྟེན་གྱི་ཁུར་བོ་ལྟ་བུར་འགྱུར་ངེས། བརྩེ་བ་དང་བྱམས་
པ༑ སྙིང་རྗེ་དང་གཏོང་ཕོད་བྲལ་བའི་མི་ཚེ་དེ་ནི་འཇིགས་སྣང་ཆེ་བའི་
ཚོང་ལས་བ་ཞིག་ཏུ་འགྱུར་ངེས། དེའི་ཕྱིར། གང་ཟག་ཆེ་གེ་མོ་ཞིག་
གིས་ངེས་པར་དུ་དྲག་སྤྱོད་ཀྱི་གནད་དོན་འདི་དག་ལ་ཞིབ་པར་བརྟག་
དགོས། དྲག་སྤྱོད་ལ་གོ་རྟོགས་མེད་པ་ནི་དོན་དམ་པའི་མུན་ནག་
ཅིག་ཡིན་ལ། དེ་ནི་རིག་གཞུང་དང་རྣམ་དཔྱོད་མེད་པ་ཞིག་ཀྱང་རེད།
མི་ཚེ་ནི་ཧ་ཅང་རླབས་ཆེན་ཡིན་ཡང་། རང་ཉིད་ཁོ་ནའི་ཆེད་དུ་ས་
དོང་ཆུང་ཆུང་ཞིག་བརྐོས་ནས། ས་དོང་ཆུང་ཆུང་དེའི་ནང་དུ་ལྷག་སྟེ།
ཀུན་ལ་འཐབ་འཛིང་བྱེད་པ་ནི་འཚོ་གནས་ཀྱི་ཆེད་དུ་མིན་པར། དེ་
ནི་རང་ཉིད་ཀྱི་སླད་དུ་ཡིན། ད་ནས་བཟུང་ཁྱེད་ཀྱིས་ངེས་པར་དུ་བྱ་
བ་འདི་དག་རྟོགས་དགོས་ཤིང་། ཁྱེད་ཀྱིས་བསམ་བཞིན་དུ་དྲག་སྤྱོད་
ཀྱི་ལམ་བུ་བདམས་ནས་འགྲོའམ། ཡང་ན་སྤྱི་ཚོགས་ཀྱི་ཁ་གཏད་དུ་
ལངས་ཏེ་འགྲོ།
རྒྱབ་འགལ་དང་སྡང་སེམས་གང་ཡང་མེད་པར་སྤྲོ་སྣང་དང་བདེ་
སྐྱིད་ངང་འཚོ་བ་རོལ་ནས་རང་དབང་འཐོབ་དགོས་ཏེ། དེ་ལྟར་ན་མི་
ཚེ་ནི་ཧ་ཅང་ཐུན་མོང་མིན་པ་ཞིག་ཏུ་འགྱུར་ངེས། དེ་ལ་དོན་སྙིང་
ལྡན་ཞིང། གསལ་རིག་དང་སྤྲོ་སྣང་གིས་ཁེངས་ངེས།
ཁྱེད་རང་ཞོགས་པར་ཡར་ལངས་དུས། སྒེའུ་ཁུང་གི་ཕྱི་རོལ་དུ་
བལྟས་མྱོང་ངམ། གལ་སྲིད་ཁྱེད་ཀྱིས་བལྟས་ཡོད་ན། ཡིད་དུ་འོང་
བའི་གནམ་སྔོན་པོ་ནས་ཉི་གཞོན་ཤར་བ་དང་བསྟུན། ཁྱེད་ཀྱིས་རི་
ཚོགས་དག་དམར་སེར་དུ་བསྒྱུར་བ་མཐོང་ཐུབ། འདབ་ཆགས་ཀྱིས་
གླུ་དབྱངས་ལེན་འགོ་རྩོམ་པ་དང་། ཞོགས་པ་སྔ་བོར་ཁུ་བྱུག་གིས་གྲེ་
འགྱུར་སྒྲོག་པ་དང་བསྟུན། ཁྱེད་ཀྱི་མཐའ་སྐོར་ཧ་ཅང་ལྷིང་འཇགས་
ལྡན་ལ། བླ་ན་མེད་པའི་མཛེས་སྡུག་གི་འདུ་ཤེས་དང་ཁེར་རྐྱང་མཆིས།
གལ་སྲིད་གང་ཟག་ཆེ་གེ་མོར་དེ་དག་ཡོད་ཚད་ལ་གོ་རྟོགས་མེད་ན།
ཏག་ཏག་ཤི་བ་དང་མཚུངས་པར་ངེས། འོན་ཀྱང་། མི་ཧ་ཅང་ཉུང་
ཤོས་ཀྱིས་རྟོགས་པར་འགྱུར། ཁྱེད་ཀྱི་སེམས་པ་དང་འདུ་ཤེས་སྒོ་ཕྱེས་
པ་དང་། འཇིགས་སྣང་མེད་ཅིང་དྲག་སྤྱོད་དུས་ཡུན་རིང་པོ་མེད་པའི་
སྐབས་ཁོ་ནར་ཧ་གོ་ཐུབ། དེ་ལྟར། དེ་རུ་དགའ་སྣང་མོད་ཅིང་མི་ཧ་
ཅང་ཉུང་ཤོས་ཀྱིས་རྟོགས་ནུས་པའི་ཆེས་སྤྱིར་བཏང་གི་བདེ་སྐྱིད་ཡོད།
མིའི་རིགས་ཀྱི་བསམ་བློའི་གནས་བབ་ཁྲོད་དེ་ལྟ་བུ་བསྣམ་འོང་རྒྱུ་ནི་
སློབ་གསོའི་ཆ་ཤས་ཤིག་རེད།
སློབ་མ། སྐུ་ཞབས་ལགས། སྤྱི་ཚོགས་རྨང་ནས་གཏོར་བཤིག་
བཏང་ན་རིག་གཞུང་གསར་པ་བསྣམ་འོང་ཐུབ་བམ།
ཀིར་ཤུ་ན་མུར་ཏི། སྤྱི་ཚོགས་རྨང་ནས་གཏོང་བཤིག་བཏང་ན་
རིག་གཞུང་གསར་པ་བསྣམ་འོང་ཐུབ་བམ། ཁྱེད་ཀྱིས་གསར་བརྗེ་
གང་མང་བྱུང་བར་ཤེས་རྟོགས་བྱུང་ཡོད་དེ། དེ་ནི་རྒྱ་ནག་གི་གསར་
བརྗེ་དང༌། ཨུ་རུ་སིའི་གསར་བརྗེ། ཧྥ་རན་སིའི་གསར་བརྗེ་བཅས་
རེད་ལ། ཁོང་ཚོས་གསར་པ་ཞིག་འགོ་རྩོམ་པར་ཡོད་ཚད་གཏོར་
བཤིག་བཏང་ཡོད། ཁོང་ཚོས་གསར་པ་གང་ཞིག་ཐོན་སྐྱེད་བྱས་ཡོད་
དམ། སྤྱི་ཚོགས་རེ་རེ་རིམ་པའམ་བཀའ་རྒྱ་གཏོང་མཁན་གསུམ་
ཡོད་དེ། མཐོ་རིམ། འབྲིང་རིམ། དམའ་རིམ་བཅས་ཡོད། མཐོ་རིམ་
ནི་སྐུ་དྲག་གི་རིགས་ཏེ། འབྱོར་ཕྱུག་དང་སྤྱང་གྲུང་ལྡན་པའི་མི་རྣམས་
རེད།འབྲིང་རིམ་གྱིས་རྒྱུན་དུ་ལས་ཀ་གཉེར་གྱིན་ཡོད་ལ། དེ་ནས་ལས་
ཀ་བྱེད་མཁན་ཚོ་རེད། ད་ནི་དེ་དག་སོ་སོ་གཞན་དང་ལྷན་དུ་འཐབ་
འཛིང་གི་ཁྲོད་ཡོད། འབྱོར་འབྲིང་གིས་རྩེ་མོར་བསྙེག་པར་འདོད་ཅིང་
གསར་བརྗེ་ཞིག་བསྣམ་འོང་ལ་ཉེ། དེ་ནས་ཁོང་ཚོ་རྩེ་མོར་བསླེབས་
ནས་རང་གི་གོ་གནས། བརྩི་བཀུར། བདེ་སྐྱིད། དབང་ཐང་འཛིན་པར་
བྱེད་ཅིང་། སླར་ཡང་འབྱོར་འབྲིང་གྲལ་རིམ་གསར་པ་རྩེ་མོར་བསྙེག་
པར་དམ་པོར་བསྡམས་ཡོད། འབྱོར་མེད་གྲལ་རིམ་འབྱོར་འབྲིང་ལ་
བསླེབ་པར་འབད་འབུངས་བྱེད་ཀྱིན་ཡོད་ལ། འབྱོར་འབྲིང་གིས་རྩེ་
མོར་བསླེབ་པར་འབད་བརྩོན་བྱེད་ཀྱིན་ཡོད། འདི་ནི་དུས་ཀུན་ཏུ་
འཐབ་པའི་གཡུལ་འགྱེད་ཅིག་སྟེ། དེ་ནི་སྤྱི་ཚོགས་ཧྲིལ་བོ་དང་རིག་
གཞུང་ཁྲོད་གནས་ཡོད། འབྱོར་འབྲིང་གིས་བཤད་ན། "ང་རང་ཡང་
རྩེར་བསླེབ་པར་བརྩོན་དགོས་ཤིང་བྱ་དངོས་དག་ལ་གསར་བརྗེ་བྱེད་
འདོད་"ཟེར། ཡང་རྩེར་བསླེབས་པའི་སྐབས་སུ་ཅི་ཞིག་བསྒྲུབ་པ་ཁྱེད་
ཀྱིས་མཐོང་ངེས། འབྱོར་འབྲིང་གིས་ཞེད་སྣང་། གཏོར་བཤིག གསོད་
གཏུབ། མནར་གཅོད། བསམ་བློ་བཅས་བརྒྱུད་ནས་མི་མང་ཇི་ལྟར་
དབང་སྒྱུར་བྱེད་ཚུལ་ཤེས་ཡོད།
དེར་བརྟེན། གཏོར་བཤིག་བརྒྱུད་ནས་ཁྱེད་ཀྱིས་ནམ་ཡང་ཐོན་
སྐྱེད་གང་ཡང་བྱེད་མི་ཐུབ། འོན་ཀྱང་། གལ་སྲིད་ཁྱེད་ཀྱིས་ཕྱི་ཚུལ་
ཙམ་མིན་པར། རང་གི་སེམས་རྒྱུད་བསྔོགས་ནས་གཏོར་བཤིག་དང་
སྐྱོན་བརྗོད་ཀྱི་བརྒྱུད་རིམ་ཧྲིལ་བོར་གོ་རྟོགས་རྙེད་ཅིང་། དཔྱད་ཞིབ་
བྱས་ཡོད་ན།དེ་ནས་གོ་རྟོགས་དང་།ཐུགས་ཁུར། བྱམས་པ།བརྩེ་བར་
རྦད་དེ་དེ་ལས་བརྒལ་བའི་ཐུན་མིན་གྱི་སྒྲིག་ལམ་ཞིག་འོང་ངེས། འོན་
ཀྱང་། གལ་སྲིད་ཁྱེད་ཀྱིས་གོ་རྟོགས་མ་རྙེད་པར་ངོ་རྒོལ་ཁོ་ན་བྱས་ཚེ།
དེ་ནི་བྱེད་སྟངས་འདྲ་བོ་ཡང་ནས་བསྐྱར་དུ་བྱེད་པ་དེ་རེད། རྒྱུ་མཚན་
ནི༑ ང་ཚོ་མིའི་རིགས་ཚང་མ་རྒྱུན་དུ་འདྲ་བོ་ཡོད། ཁྱེད་ཀྱིས་དེ་ནི་
ཁང་པ་ཞིག་མར་བཤིག་པ་དང་གསར་པ་ཞིག་འཛུགས་སྐྲུན་བྱེད་པ་
དང་མི་འདྲ་བར་ཤེས་ཐུབ། མིའི་རིགས་མཐའ་དག་ནི་གོང་གི་ཕྱོགས་
མཚུངས་ལྟར་བསྐྲུན་པ་ཞིག་མིན་ཏེ། རྒྱུ་མཚན་ནི། མི་རིགས་ཚང་
མ་ཕྱིའི་ཆ་ནས་སྤྱང་གྲུང་འཛོམས་ཤིང་རིག་གཞུང་ལྡན་པ། སློབ་སྦྱོང་
ཅན་ཞིག་མིན་ནོ། ། འོན་ཀྱང་། ནང་བསམ་བློའི་ཆ་ནས་ཁོ་ཚོ་ནི་
དྲག་སྤྱོད་པ་ཞིག་རེད། སྲོག་ཆགས་ཀྱི་གཤིས་ཀ་དེ་དྲུངས་ནས་བཅོས་
བསྒྱུར་བྱས་ན་མ་གཏོགས། ཕྱིའི་གནས་ཚུལ་ཅི་འདྲ་ཡིན་རུང་ནང་གི་
བསམ་བློ་ནི་རྒྱུན་དུ་ཕྱི་ལ་མངོན་པར་བྱེད་དོ། ། སློབ་གསོ་ནི་མིའི་ནང་
སེམས་ཀྱི་བཅོས་བསྒྱུར་ཞིག་རེད།
སློབ་མ། སྐུ་ཞབས་ལགས། ཁྱེད་ཀྱིས་བཤད་ན་ངེས་པར་དུ་
འཇིག་རྟེན་བཅོས་བསྒྱུར་བྱེད་དགོས་ཟེར། སྐུ་ཞབས། ཁྱེད་ཀྱིས་དེ་ཇི་
ལྟར་བཅོས་བསྒྱུར་བྱེད་དམ།
ཀིར་ཤུ་ན་མུར་ཏི། འཇིག་རྟེན་ནི་ཅི་ཞིག་རེད་དམ། འཇིག་རྟེན་
ནི་ཁྱེད་རང་གང་དུ་འཚོ་བར་བྱེད་ས་སྟེ། ཁྱེད་ཀྱི་ཁྱིམ་གཞི། གྲོགས་པོ།
ཁྱིམ་མཚེས་བཅས་རེད། དེ་དག་ནི་རྒྱ་བསྐྱེད་ཐུབ་པས་དེ་ནི་འཇིག་རྟེན་
རེད། ད་ལྟ་ཁྱེད་རང་འཇིག་རྟེན་དེའི་དཀྱིལ་དུ་ཡོད་ཅིང་། དེ་ནི་ཁྱེད་
རང་འཚོ་བའི་འཇིག་རྟེན་རེད། ད་ནི་ཁྱེད་ཀྱིས་རང་ཉིད་བཅོས་བསྒྱུར་
བྱས་ཏེ་འཇིག་རྟེན་ལ་ཇི་ལྟར་གསར་བརྗེ་བགྱིའམ།
སློབ་མ། སྐུ་ཞབས་ལགས། ཁྱེད་ཀྱིས་རང་ཉིད་ལ་ཇི་ལྟར་གསར་
བརྗེ་བགྱིའམ།
ཀིར་ཤུ་ན་མུར་ཏི། ཁྱེད་ཀྱིས་དེ་ཇི་ལྟར་སྒྲུབ་ཐུབ་བམ། ཐོག་
མར་དེ་ཇི་ལྟར་སྒྲུབ་ཐུབ་པར་ལྟོས་དང་། ཐོག་མར་ཁྱེད་རང་འཇིག་
རྟེན་འདིའི་ལྟེ་བར་ཡོད་ལ།ཁྱེད་རང་ནང་མི་དང་ལྷན་དུ་འཇིག་རྟེན་གྱི་
ལྟེ་བར་ཡོད་པར་ལྟོས་དང་། ཁྱེད་ཀྱིས་བཅོས་བསྒྱུར་བྱེད་དགོས་ཤིང་ང་
ལ་འདྲི་རྒྱུར། "ང་རང་ཇི་ལྟར་བཅོས་བསྒྱུར་བྱའམ། ཁྱེད་རང་ཇི་ལྟར་
བཅོས་བསྒྱུར་བྱའམ།" བཅོས་བསྒྱུར་བྱ་རྒྱུ་དེ་ནི་ཆེས་དཀའ་ཁག་ཆེ་
བའི་ཁྲོད་ཀྱི་བྱ་བ་ཞིག་རེད། རྒྱུ་མཚན་ནི། ང་ཚོ་མང་ཆེ་ཤོས་ཀྱིས་
བཅོས་བསྒྱུར་བྱ་མི་འདོད་ལ། ཁྱེད་རང་གཞོན་པའི་དུས་སུ། ཁྱེད་
ཀྱིས་བཅོས་བསྒྱུར་བྱ་འདོད། ཁྱེད་རང་གསོན་ཤུགས་དང་ནུས་སྟོབས་
ཀྱིས་ཁེངས་ནས་ཡོད། ཁྱེད་རང་ལྗོན་ཤིང་སྟེང་འཛེག་པར་འདོད་ཅིང་
བལྟ་བར་སྤྲོ། ཁྱེད་རང་ཤེས་འདོད་ཀྱིས་ཁེངས་ནས་ཡོད། ཁྱེད་རང་ལོ་
ཚོད་ཅུང་རྒན་པར་ཆགས་པ་དང་། མཐོ་རིམ་སློབ་གྲྭ་འགྲིམ་དགོས་ལ།
ཁྱེད་རང་ཞི་འཇགས་སུ་སྡོད་པར་འགོ་ཚུགས་ཡོད། ཁྱེད་ཀྱིས་བཅོས་
བསྒྱུར་བྱ་མི་འདོད་དེ། ཁྱེད་ཀྱིས་བཤད་ན། "དཀོན་མཆོག་གིས་བསྲུང་
བའི་ཕྱིར་དུ། ང་རང་ཁེར་རྐྱང་དུ་འཇོག་རོགས་"ཟེར། མི་ཧ་ཅང་ཉུང་ཤོས་
ཀྱིས་འཇིག་རྟེན་འདི་གསར་བརྗེ་བྱེད་འདོད་ཅིང་། ད་དུང་འགའ་ཤས་ཀྱིས་
ཁོང་ཚོ་རང་ཉིད་བཅོས་བསྒྱུར་བྱ་འདོད། རྒྱུ་མཚན་ནི། ཁོང་ཚོ་ནི་འཇིག་
རྟེན་གྱི་ལྟེ་བ་ཡིན་པའི་ཁྲོད་འཚོ་ཡོད་དོ། ། བཅོས་བསྒྱུར་གྱི་གླེང་གཞི་
སློང་བའི་སྐོར་ལ་ཧ་ཅང་གོ་རྟོགས་ཟབ་མོ་དགོས། གང་ཟག་ཆེ་གེ་མོ་ཞིག་
འདི་ནས་གན་ལ་བཅོས་བསྒྱུར་བྱ་ཐུབ། འོན་ཀྱང་། དེ་ནི་དུས་ཀུན་ཏུ་
བཅོས་བསྒྱུར་མིན་ཏེ། མི་རྣམས་ཀྱིས་ང་ནི་འདི་ནས་གན་ལ་བཅོས་
བསྒྱུར་བྱེད་ཀྱིན་ཡོད་ཟེར། ཁོང་ཚོས་བསམ་པར་ཁོང་ཚོ་གནས་
གཞན་ཞིག་ཏུ་སྤོ་བཞིན་པ་ནི་ཁོང་ཚོར་བཅོས་བསྒྱུར་བྱེད་བཞིན་
པར་འདོད། འོན་ཀྱང་། དོན་དམ་དུ་ཁོང་ཚོ་ནམ་ཡང་སྤོས་མེད་དོ། །
ཁོང་ཚོས་གང་བསྒྲུབས་པ་ནི་ཁོང་ཚོ་"ཅི་ཞིག་ཏུ་འགྱུར་བའི་"ལྟ་བར་
དམིགས་པ་ཞིག་རེད། ཁོང་ཚོ་ཅི་ཞིག་ཏུ་འགྱུར་བར་འདོད་པའི་ལྟ
བ་དེ་"ཁོང་ཚོ་ཅི་ཞིག་ཡིན་པ་"དེ་ལས་ཐ་དད་ཡིན་ཞིང་། ཅི་ཞིག་ཏུ་
འགྱུར་བར་འདོད་པའི་གསར་བརྗེ་ལ་ཕྱོགས་པ་དེ་ནི་ཁོང་ཚོས་གནས་
སྐབས་སུ་བསམ་པ་ཞིག་རེད། འོན་ཀྱང་། ཁོང་ཚོས་དེ་ནི་སྐབས་ཐོབ་
ཙམ་མིན་ཏེ། དེ་ནི་གསར་བརྗེ་ཞིག་ཏུ་འདོད། འོན་ཀྱང་། གསར་བརྗེ་
ཅི་ཞིག་ཡིན་ན་ཐོག་མར་དོན་དངོས་ཅི་ཞིག་"ཡིན་པའི་"གོ་རྟོགས་
རྙེད་དགོས་ལ། དེ་དང་ལྷན་དུ་འཚོ་ཞིང་གནས་པར་བྱེད། དེ་ལྟར་ན།
གང་ཟག་ཆེ་གེ་མོ་ཞིག་གིས་གསར་བརྗེ་མཐོང་བ་དེ་ཉིད་ཀྱིས་གསར་
བརྗེར་སྣེ་ཁྲིད་ནུས་པར་རྟོག་ཞིབ་བྱེད་ཐུབ།
སློབ་མ། གང་ཟག་ཆེ་གེ་མོ་ཞིག་རང་ཚུགས་ལྡན་པར་འགྱུར་
བར་དགོས་མཁོ་གང་ཞིག་དགོས་སམ།
ཀིར་ཤུ་ན་མུར་ཏི།གང་ཟག་ཆེ་གེ་མོ་ཞིག་རང་ཚུགས་ལྡན་པར་
འགྱུར་བར་དགོས་མཁོ་གང་ཞིག་དགོས་སམ། དྲི་བ་ཡག་པོ་འདུག
སྐུ་ཞབས། ཐོག་མར་ཁྱེད་ཀྱིས་རང་ཚུགས་ལྡན་པ་ཞེས་པའི་དོན་ཅི་
ཞིག་ཡིན་ནམ། ཁྱེད་ཀྱིས་རང་ཚུགས་ལྡན་པའི་དོན་དག་ཅི་ཞིག་
ཡིན་པར་བསམ་གཞིགས་བྱས་མྱོང་ངམ། དེ་ནི་དགོད་སྒྲ་མཚམས་
བཞག་པའི་དོན་རེད་དམ། ཁྱེད་ཀྱི་གདོང་ན་འཛུམ་མདངས་ཡོད་པ་
དེས་ཁྱེད་རང་སྒམ་ཚུགས་མི་ལྡན་པ་སྟོན་པར་བྱེད་དམ། ལྗོན་ཤིང་དང་
ལྗོན་ཤིང་གི་མཛེས་སྡུག་ལ་བལྟ་བར་འདོད་པ་དེ་རང་ཚུགས་བྲལ་བ་རེད་
དམ། མི་རྣམས་ཀྱིས་ཅིའི་ཕྱིར་དེ་ལྟར་བལྟ་བར་འདོད་པ་དང་།ཁོང་ཚོས་
ཅི་ཞིག་གྱོན་པ། ཅིའི་ཕྱིར་དེ་ལྟར་བཤད་ཀྱི་ཡོད་པ་ཤེས་པར་འདོད་
པ་དེ་སྒམ་བརླིང་མེད་པ་ཞིག་རེད་དམ། ཡང་ན། རང་ཚུགས་ལྡན་
པར་རྒྱུན་དུ་ངོ་གདོང་རིང་པོ་ཞིག་དགོས་སམ། འཆར་ཅན་དུ་བཤད་
རྒྱུར། "ངས་བྱ་བ་ཡང་དག་ཅིག་སྒྲུབ་ཀྱིན་ཡོད་དམ། ལམ་སྲོལ་དེར་
གོམས་ཤིང་འདྲིས་ཀྱིན་ཡོད་དམ།" ངས་དེ་ནི་དུས་ཀུན་སྒམ་ཚུགས་མི་
ལྡན་པར་ཤོད་འདོད། སློབ་དཔོན་བདེ་བྱེད་ཀྱི་ཆོས་ལུགས་དང་སངས་
རྒྱས་པའི་ཆོས་ལུགས་གང་ཡིན་རུང་། སྒོམ་སྒྲུབ་བགྱི་བར་བརྩོན་པ་
ནི་རང་ཚུགས་མེད་པ་ཞིག་ཡིན་ལ། སྤྱི་ཚོགས་ཀྱི་རྣམ་པའི་རྗེས་སུ་
འབྲང་བར་བརྩོན་པ་ཡང་རང་ཚུགས་བྲལ་བ་ཞིག་གོ། གོམས་ཤིང་
འདྲིས་པར་བྱེད་པ་ཁོ་ན་ནི་གཞར་ཡང་རང་ཚུགས་ལྡན་པ་ཞིག་མིན་
ཏེ༑ དེ་ནི་འདྲ་བཤུས་ཁོ་ནའོ། ། དེ་ལྟར། ཁྱེད་ཀྱི་གདོང་ལ་འཛུམ་
མདངས་དང་ལྷན་དུ་རང་ཚུགས་ལྡན་པར་འགྱུར་ཐུབ་སྟེ། ཁྱེད་ཀྱིས་
ལྗོན་ཤིང་ལ་ལྟ་བའི་སྐབས་སུ་ཁྱེད་རང་རང་ཚུགས་ལྡན་ཞིང་། རི་མོ་
འབྲི་བའི་སྐབས་དང་། རོལ་དབྱངས་ལ་ཉན་བཞིན་པའི་དུས་སུ་ཁྱེད་
རང་རང་ཚུགས་ལྡན་པར་འགྱུར། རང་ཚུགས་ལྡན་པའི་ཁྱད་ཆོས་ནི་
ཆེས་མཐའ་མའི་རྣམ་རྟོག་དང་།ལྟ་ཚུལ།ཚོར་བའི་རྗེས་སུ་འབྲང་རྒྱུ་དེ་
རེད། ཆེས་མཐའ་མཇུག་ཏུ་བསྐྱོད་པར་རྒྱུ་རྐྱེན་གཞན་གང་གིས་ཀྱང་
བར་ཆད་མི་འོང་བ་དང་། ཁྱེད་ལ་ཅི་ཞིག་འབྱུང་བར་ངེས་པའི་ཆེས་
མཐའ་མའི་རྣམ་རྟོག་རེ་རེར་གྲོས་འདེབས་པར་ཁྱེད་ཀྱིས་བརྒྱུད་རིམ་
དེའི་ཁྲོད་ནས་ལྟོགས་སྐོམ་མྱོང་དགོས་ཀྱང་རུང་། ཁྱེད་ཀྱི་རྒྱུ་ནོར་དང་
ཡོད་ཚད་བརླག་འགྲོ་ནའང་། རྣམ་རྟོག་གི་ཆེས་མཐའ་མར་བསྐྱོད་རྒྱུ་
ནི་རང་ཚུགས་ལྡན་པ་ཞིག་རེད། སྐུ་ཞབས་ངས་ཁྱེད་ཀྱི་དྲི་བར་ལན་
ཐེབས་སོང་ངམ།
སློབ་མ། སྐུ་ཞབས་ལགས།ངའི་དྲི་བར་ལན་ཐེབས་སོང་།
ཀིར་ཤུ་ན་མུར་ཏི། ལན་ཐེབས་མ་སོང་བསམས་ནས་ཞེད་སྣང་
སྐྱེས་སོང་། ངས་ཅི་ཞིག་བཤད་པ་ཁྱེད་ཀྱིས་ཧ་མ་གོ་བའི་རྐྱེན་གྱིས་ཧ་
ཅང་ལས་སླ་བོའི་ངང་ནས་མོས་མཐུན་བྱས་སོང་། "ཁྱེད་ཀྱིས་ཅི་ཞིག་
ཤོད་ཀྱིན་པ་བདག་གིས་ཤེས་མ་སོང་། ལྟོས་དང་།" ཞེས་བཤད་དེ་ཅིའི་
ཕྱིར་ང་ལ་མཚམས་འཇོག་ཏུ་མ་བཅུག་པ་ཡིན། དེ་ནི་ཐད་ཀར་དང་
རང་ཚུགས་ལྡན་པ་ཞིག་ཏུ་འདོད། གལ་སྲིད་ཁྱེད་ཀྱིས་གོ་རྟོགས་གང་
ཡང་མི་རྙེད་ན།དེ་སུས་བཤད་ཀྱང་སྐྱོན་མི་འདུག ཐ་ན་དཀོན་མཆོག་
ཁོང་རང་ཉིད་ཀྱིས་བཤད་ནའང་། ཁྱེད་ཀྱིས་ཅི་ཞིག་གི་སྐོར་འཆད་
ཀྱིན་ཡོད་པ་ངས་ཤེས་མ་སོང་། ང་ལ་དེ་ལས་གསལ་བོར་ཤོད་དང་
ཟེར་བ་དེ་རང་ཚུགས་ལྡན་པར་འགྱུར་ངེས། འོན་ཀྱང་། མི་ཞིག་གིས་
དེ་ལྟར་བཤད་པར་ཞི་བའི་ངང་ནས་ཁས་ལེན་བགྱི་བ་དེས་རང་ཚུགས་
མེད་པ་སྟོན་པར་བྱེད། རང་ཚུགས་ལྡན་པར་བྱ་བ་ཀུན་གསལ་བོའི་སྒོ་
ནས་མཐོང་ཞིང་འཚོལ་སྙེག་བྱེད་ཐུབ་ཀྱང་། དེ་ཁས་ལེན་བྱེད་མི་ནུས་
པ་ཞིག་གོ། འོན་ཀྱང་། ཕྱིས་སུ་ཁྱེད་རང་གཉེན་སྒྲིག་བྱས་ཏེ་བྱིས་
པ་དང་འགན་འཁྲི་ཡོད་པའི་སྐབས་སུ། གཞན་དང་མི་འདྲ་བའི་རང་
ཚུགས་རིགས་ཤིག་ཡོད། དེ་ལྟར་ན། ཁྱེད་ཀྱིས་རྣམ་པ་དེ་བསྒྱུར་མི་
འདོད་པར་ཡིབ་སའི་གནས་ཤིག་སྙེག་ཅིང་། གསར་བརྗེའི་རང་དབང་
དང་བདེ་འཇགས་ཀྱི་ལྕགས་རི་ཞིག་ཏུ་འཚོ་ན་འདོད་དོ། །
སློབ་མ། ཅིའི་ཕྱིར་ང་ཚོས་བདེ་བ་ཐོབ་པར་སྙེག་ཅིང་སྡུག་བསྔལ་
འདོར་བར་འདོད་དམ།
ཀིར་ཤུ་ན་མུར་ཏི། ཁྱེད་རང་ཞོགས་པ་འདིར་དེ་ལས་རང་
ཚུགས་ལྡན་པ་ཞིག་མ་རེད་དམ། ཅིའི་ཕྱིར་དེ་ལྟར་རེད་དམ།
མཚན་ནི་ཁྱེད་ཀྱིས་བདེ་བ་ནི་ཆེས་འཇུག་སླ་བ་ཞིག་ཏུ་སེམས། དེ་
ལྟར་མ་ཡིན་ནམ། སྡུག་བསྔལ་ནི་ན་ཟུག་ཆེ་བ་ཞིག་རེད། ཁྱེད་
ཀྱིས་གཅིག་འདོར་བར་འདོད་པ་དང་གཞན་ལ་སྲེད་པ་སྐྱེ་བར་བྱེད།
ཅིའི་ཕྱིར་དེ་ལྟར་བྱེད་དམ། སྡུག་བསྔལ་འདོར་བར་འདོད་པ་ནི་རང་
བཞིན་ལྷན་སྐྱེས་ཀྱི་འདུ་ཤེས་ཤིག་སྟེ།དེ་ལྟར་མ་རེད་དམ། གལ་སྲིད་
ང་ལ་སོ་ན་བ་བྱུང་ན། ངས་དེ་ལས་ཐར་བར་བརྩོན། ང་རང་གོམ
བགྲོད་དེར་ཆེད་དུ་བསྐྱོད་ན་འདོད་དེ། དེ་ནི་སྤྲོ་སྣང་ལྡན་པ་ཞིག་རེད།
གནད་དོན་ཞིག་ནི་བདེ་བ་དང་སྡུག་བསྔལ་མིན་པར། གཞན་ཞིག་
གམ་ཡང་ན་གཅིག་དེ་འདོར་བར་འདོད་པ་དེ་རེད། མི་ཚེ་ནི་དགའ་སྐྱོ་
ཟུང་འབྲེལ་ཞིག་རེད། མ་རེད་དམ། མི་ཚེ་ནི་དཀར་ནག་ཟུང་འབྲེལ་
ཞིག་རེད། ཉིན་མོ་འདི་འདྲ་ཞིག་ལ།དེ་རུ་སྤྲིན་པ་དང་ཉི་འོད་འཕྲོ་བར་
བྱེད། དེ་ནས། དགུན་ཁ་དང་དཔྱིད་ཀ་སླེབས་འོང་། དེ་ཚོ་ནི་མི་ཚེ་དང་
འཚོ་གནས་ཀྱི་ཆ་ཤས་ཤིག་རེད། འོན་ཀྱང་། ཅིའི་ཕྱིར་ང་ཚོས་གཅིག་
འདོར་དགོས་ཤིང་གཞན་ཞིག་ལ་བརྟེན་དགོས། ཅིའི་ཕྱིར་ང་ཚོས་བདེ
བ་འདོད་ཀྱང་སྡུག་བསྔལ་མི་འདོད་པར་འདོར་བ་ཡིན། ཅིའི་ཕྱིར་
འདི་གཉིས་ལྷན་ཅིག་ཁོ་ནར་འཚོ་མི་ཐུབ། ཁྱེད་ཀྱིས་སྡུག་བསྔལ་དང་
ན་ཟུག་མི་འདོར་བའི་དུས་སུ། ཁྱེད་ཀྱིས་བྲོས་བྱོལ་གསར་གཏོད་བྱེད་
ཀྱིན་ཡོད་དམ། སྟོན་པ་དང་རིག་བྱེད་ཀྱིས་བཤད་རྒྱུར། ཟློས་གར་
ཁང་དུ་སོང་ལ། ཡང་ན་ཡིད་ཆེས་གསར་གཏོད་གྱིས་ཟེར། གནད་དོན་
ནི་དགའ་སྐྱོ་གང་གིས་ཀྱང་ཞི་བར་བྱེད་མི་ཐུབ་ཅིང་། དེ་ལྟར། སྡུག་
བསྔལ་ལས་ཐར་བའམ་བདེ་བར་བརྟེན་མི་རུང་ངོ་། ། གལ་སྲིད་ཁྱེད་
རང་བདེ་བར་བརྟེན་ན་ཅི་ཞིག་འབྱུང་ངམ། ཁྱེད་ལ་འདོད་པ་བསླེབ་
ངེས། ཁྱེད་ལ་དེ་ལྟར་མི་འོང་ངམ། གལ་སྲིད་རང་ཉིད་ཀྱི་རྒྱུ་ནོར་དང་
བསམ་ཚུལ། ཡང་ན། རང་གི་བརྩེ་བའི་མི་ཞིག་ལ་བྱ་བ་གང་ཞིག་བྱུང་
ན༑ ཁྱེད་རང་ཕམ་ཟིན་པ་རེད། དེ་བས། ཁྱེད་རང་ངེས་པར་དུ་ཆགས་
པ་དང་བྲལ་བ་ཞིག་ཡིན་དགོས་ལ། ཆགས་བཅས་དང་ཆགས་བྲལ་
གང་ཡང་མི་བྱེད་པར། ཏག་ཏག་དོན་དངོས་ལ་གཟིགས་དང༌། ཁྱེད་
ཀྱིས་དོན་དངོས་ལ་གོ་བ་རྙེད་དུས། དེ་རུ་དགའ་སྡུག་གང་ཡང་མེད་དེ།
ངོརྵ་དངོས་ཁོ་ནའོ། །

ལེའུ་བརྒྱད་པ། འཆར་སྣང་བསྐྲུན་ཐབས།

ང་ཚོ་ལོ་ན་ཧ་ཅང་གཞོན་པའི་དུས་སུ། འདོད་བློ་ཁེངས་ཤིང་
དྭངས་གཙང་གི་སེམས་པ་དང་ལྷན་དུ་མཛེས་སྡུག་གི་ཞོགས་པ་
དགའ་སྣང་གིས་བསུ་མ་བྱེད་པ། སྤྲིན་ཚོགས་རྒྱུ་བར་བལྟ་བ། ལོ་
མའི་ཚོགས་ཀྱིས་འོད་སྣང་ཆེམ་ཆེམ་འཕྲོ་བར་བྱེད་ཅིང། ཆར་རྗེས་
ཀྱི་རི་ཚོགས་དང་ཉི་འོད་ཁྲོད་ཀྱི་ཕ་བོང་དག་ལ་བལྟ་བ། ཞོགས་པའི་
འདབ་ཆགས་ཀྱི་གྲེ་འགྱུར་ཐོས་པར་བྱས་ཏེ་འཚོ་ཞིང་གནས་པ་སྤྲོ་
སྣང་ལྡན་པ་ཞིག་རེད། འཚོ་གནས་དོན་དུ་གཉེར་བའི་དུས་གཏན་
གྱི་འཐབ་རྩོད་དང་། ཞེད་སྣང་། ཞེ་སྡང་། རྩོད་གླེང་། སུན་སྣང་དང་
སེམས་ཚགས་ངང་ཚོ་འཚར་ལོངས་བྱུང་དུས། ང་ཚོས་ཚོར་སྣང་འདི་
བརླག་པར་བྱེད། ང་ཚོས་དུས་ནས་དུས་སུ་བདེ་བ་ཕྲན་ཙམ་དང་ལྷན་
དུ་ཕན་ཚུན་དགའ་མི་དགའི་དམག་འཁྲུག་ཁྲོད་ང་ཚོ་ཡི་ཉི་མ་མང་
པོ་བསྐྱལ་ཟིན། ང་ཚོས་ནམ་ཡང་འདབ་ཆགས་ཀྱི་སྐད་ཅོར་མ་ཐོས་
ཤིང་། ང་ཚོས་ལྗོན་ཤིང་དག་ཐེངས་ཤིག་མཐོང་བས་ནམ་ཡང་མི་བལྟ་
ཞིང། ཞོགས་པའི་འོད་སྣང་ངོགས་སུ་ལམ་ལམ་འཚེར་བའི་རི་ངོས་ཀྱི་
ཕ་བོང་དག་དང་། རྩྭའི་སྟེང་གི་ཟིལ་བ་དང་འདབ་ཆགས་ཀྱི་གཤོག་
འགྱུར་ངོམས་པར་བལྟ་དགོས།ང་ཚོ་འཚར་ལོངས་བྱུང་བའི་དུས་སུ།དེ་
དག་ཚང་མ་ནམ་ཡང་མཐོང་མི་ཐུབ། ཅིའི་ཕྱིར། ཁྱེད་ཀྱིས་དེ་འདྲའི་
དྲི་བ་ཞིག་འདྲི་མྱོང་མིན་ངས་མི་ཤེས། ངའི་བསམ་པར་དེ་འདྲ་
འདྲི་རྒྱུ་གལ་ཆེན་པོ་རེད། གལ་སྲིད་ཁྱེད་ཀྱིས་དྲི་བ་དེ་ད་ལྟ་མ་དྲིས་
ཚེ༑ མི་འགྱང་བར་ཁྱེད་རང་དམ་དུ་འདོགས་ངེས་ཏེ། ཁྱེད་རང་
མཐོ་རིམ་སློབ་གྲྭར་འགྲིམས་ནས་གཉེན་སྒྲིག་བྱེད་ཅིང་། འགན་
འཁྲི་དང་། ཆུང་མ། ཁྱོ་ག བུ་ཕྲུག་བཅས་ཡོད་སྲིད། འཚོ་གནས་སྒྲུབ་
པར་བྱེད་ཅིང་། མཐར་ཁྱེད་རང་ལོ་ན་རྒས་ཏེ་འཆི་བར་འགྱུར། དེ་ནི་མི་
རྣམས་ལ་ཅི་ཞིག་འབྱུང་བཞིན་པ་དེ་རེད། ང་ཚོས་ད་ལྟ་ནས་འདྲི་དགོས་
པ་ཞིག་ལ། ཅིའི་ཕྱིར་ང་ཚོས་བྱེའུའི་སྐད་ཐོས་ཤིང་མེ་ཏོག་ལ་ལྟ་དུས།
མཛེས་སྡུག་ལ་བཅངས་པའི་སྤྱིར་བཏང་གི་ཚོར་བ་འདི་བརླགས་ཟིན་
པ་རེད་དམ། ཅིའི་ཕྱིར་ང་ཚོས་མཛེས་སྡུག་གི་འདུ་ཤེས་དེ་བརླག་པར་
བྱེད་དམ། ང་ཚོས་ཚོར་འདུ་དེ་ཐོག་མ་ནས་བརླག་པར་འདོད་དེ། རྒྱུ་
མཚན་ང་ཚོ་ནི་རང་ཉིད་ལ་ཆེས་སེམས་ཁུར་ཆེ་ཞིང་། ང་ཚོར་རང་ཉིད་
ཀྱི་སྣང་བརྙན་ཞིག་ཡོད།
ང་ཚོས་སྣང་བརྙན་ནི་ཅི་ཞིག་ཡིན་པ་ཤེས་སམ། དེ་ནི་ལག་པས་
བཟོས་པའི་བྱ་དངོས་ཤིག་སྟེ། རྡོ་བ་དང་རྡོ་ཀ་མ་རུས་བཟོས་པ་མིན།
ལག་པས་བཟོས་པའི་རྡོ་བ་འདི་ལྷ་ཁང་ནང་བཞག་སྟེ་མཆོད་པར་བྱེད།
འོན་ཀྱང་། དེ་ནི་ད་དུང་ལག་པས་བཟོས་ཤིང་། མིས་བཟོས་པའི་སྣང་
བརྙན་ཞིག་རེད། ཁྱེད་རང་ཉིད་ལའང་ལག་པས་བཟོས་པ་མིན་པར།
སེམས་པ། རྣམ་རྟོག ཉམས་མྱོང་། ཤེས་ཡོན། རང་གི་འཐབ་རྩོད།
རང་གི་མི་ཚེའི་སྡུག་བསྔལ་དང་རྙོག་འཛིང་ཀུན་གྱིས་བཟོས་པའི་རང་
ཉིད་སྐོར་གྱི་སྣང་བརྙན་ཞིག་ཡོད། ཁྱེད་རང་འཚར་ལོངས་བྱུང་བ་དང་
བསྟུན་ནས། སྣང་བརྙན་དེ་ཤུགས་ཆེ་རུ་འགྱུར་ཞིང་། རྒྱ་ཆེར་བསྐྱེད་
ནས་དགོས་མཁོ་ཅན་དང་སྲུང་སྐྱོབ་རང་བཞིན་ཅན་དུ་འགྱུར་ངེས།
ཁྱེད་ཀྱིས་མང་པོ་ཉན་པ་དང་བསྒྲུབས་པ་དེ། རང་གི་སྣང་བརྙན་ཁྲོད་
རང་ཉིད་འཚོ་ཞིང་གནས་པར་གསལ་ལ། མཛེས་སྡུག་ཉུང་ངུ་ལས་མི་
མཐོང་། སྐབས་རེར་སྣང་བརྙན་གྱི་སྐུལ་སློང་ཕྲན་བུ་ལས་བརྒལ་བའི་
བདེ་སྐྱིད་མྱོང་བར་བྱེད།
ང་ཚོས་ཅིའི་ཕྱིར་ཆ་ཚང་བའི་ཁྱད་ཆོས་འདི་བརླག་པར་བྱེད་པའི་
རྒྱུ་མཚན་ནི། ཁྱེད་རང་རང་ཉིད་ལ་སེམས་ཁུར་ཆེས་ཟབ་པས་རེད།
"རང་ཉིད་ལ་སེམས་ཁུར་བགྱི་བ་"ཞེས་པའི་ཚིག་དུམ་དེའི་དོན་ཅི་ཞིག་
ཡིན་པ་ཤེས་སམ། ཁྱེད་རང་བཟང་པོ་དང་ངན་པ་གང་ཡིན་ཀྱང་
རུང་། ཡང་ན་ཁྱེད་ཀྱི་ཁྱིམ་མཚེས་ཚེས་ཁྱེད་ལ་ཅི་ཞིག་བསམ་པའམ།
ཡང་ན་ཁྱེད་ལ་ལས་ཀ་ལེགས་པོ་ཞིག་ཡོད་དང་མེད། ཁྱེད་རང་མི་སྣ་
གལ་ཆེན་ཞིག་བྱ་འདོད་དང་མི་འདོད། ཁྱེད་རང་སྤྱི་ཚོགས་ཀྱིས་ཟུར་
དུ་འདོར་བར་བྱེད་དང་མི་བྱེད་དེ་རང་ཉིད་དང་རང་གི་འཇོན་ཐང་གིས་
དབང་སྒྱུར་བར་བྱེད་དོ། ། ཁྱེད་ཀྱིས་དུས་རྒྱུན་ཞིང་ཁ་དང་། ཁྱིམ་གཞི།
གཞུང་ལས་ཁང་དུ་འཐབ་རྩོད་བྱེད་བཞིན་ཡོད། ཁྱེད་རང་གང་དུ་ཡོད་
པའམ་ཅི་ཞིག་བསྒྲུབས་ན། ཁྱེད་རང་རྒྱུན་དུ་རྙོག་འཛིང་ཁྲོད་གནས་
ཡོད། དཀོན་མཆོག་དང་ལྷ་ཡུལ་ཏེ། ཡང་དག་པའི་གནས་སྟངས་ཀྱི་
འཆར་སྣང་ངམ། ཡང་བསྐྱར་སེམས་ཀྱིས་བཟོས་པའི་འཆར་སྣང་
གཞན་ཞིག་བསྐྲུན་ན། ཁྱེད་ཀྱིས་དཀའ་རྙོག་ལས་ཐར་ཐུབ་པར་མི་
འདོད་ལ། དཀའ་རྙོག་ལས་ཐར་བར་མི་ནུས་སོ། ། ཁྱེད་ལ་སེམས་སུ་
མ་ཟད་སེམས་པའི་གཏིང་ཟབ་སར་འཆར་སྣང་ཡོད་ལ། དེ་དག་ནི་
རྒྱུན་དུ་ཕན་ཚུན་དཀའ་རྙོག་ཁྲོད་ལྷག་ཡོད། དེ་ལྟར་ཇི་སྲིད་ཁྱེད་རང་
དཀའ་རྙོག་ནང་མང་པོར་ལྷག་པ་དང་། ཁྱེད་ཀྱིས་རང་ཉིད་རླབས་ཆེན་
དུ་འགྱུར་བར་འཐབ་རྩོད་བྱ་བའི་ཐད་ལ་ལྟ་ཚུལ་དང་། འདུ་ཤེས་འཛིན་
ཚུལ། བསམ་ཚུལ། འཆར་སྣང་ཡོད་པ་དེ་སྲིད་དུ་ཁྱེད་རང་རྟག་པར་
དཀའ་རྙོག་ནང་ལྷག་ངེས།
དེ་ལྟར། གནད་དོན་ཞིག་ནི། ཁྱེད་རང་རང་ཉིད་ཀྱི་སྣང་བརྙན་
མེད་པར་འཇིག་རྟེན་འདིར་འཚོ་ཐུབ་བམ། ཁྱེད་ཀྱིས་ལྷ་རྗེ་དང་།ཚན་
རིག་པ། དགེ་རྒན། དངོས་ཁམས་སྨྲ་བ་བཞིན་ལས་དོན་གཉེར་དགོས།
རང་ཉིད་ཀྱི་སྣང་བརྙན་བསྐྲུན་པར་ཁྱེད་ཀྱིས་ལས་དོན་དེ་བེད་སྤྱོད་
པར་བྱེད་ལ། དེ་བཞིན་ལས་དོན་དེ་སྤྱད་ནས་ལས་ཀ་དང་བྱ་བའི་
ཁྲོད་དཀའ་རྙོག་སྐྲུན་པར་བྱེད། ཁྱེད་ཀྱིས་འདི་ལ་གོ་རྟོགས་རྙེད་ཡོད་
པར་སེམས། ཁྱེད་ཀྱིས་ཤེས་སོང་ངམ། གལ་སྲིད་ཁྱེད་ཀྱིས་བྲོ་ལེགས་
པོ་འཁྲབ་སྟེ། (Violin) ཨོག་ལེན་པི་ཝང་དང་(Veena)བིས་ན་པི་
ཝང་རོལ་ཆས་དཀྲོལ་ཐུབ་ན། རང་ཉིད་ཀྱི་སྐོར་ལ་སྣང་བརྙན་བསྐྲུན་
པར་ཞབས་བྲོ་འཁྲབ་པའམ་རོལ་ཆས་དེ་དག་སྤྱོད་དགོས། དེ་ཡིས་
ཁྱེད་ལ་རང་ཉིད་ཇི་ལྟར་ཁྱད་དུ་འཕགས་པ་ཞིག་དང་། ཇི་ལྟར་རོལ་
ཆས་དཀྲོལ་ཞིང་ཞབས་བྲོ་ལེགས་པོ་འཁྲབ་པ་སྟོན་ཐུབ། ཁྱེད་ཀྱིས་
རང་ཉིད་ཀྱི་སྣང་བརྙན་གསོན་ཉམས་ལྡན་པར་བསྐྲུན་ཆེད་རོལ་ཆས་
དཀྲོལ་བ་དང་ཞབས་བྲོ་འཁྲབ་པ་བེད་སྤྱོད་པར་བྱེད། དེ་ནི་ཁྱེད་ཀྱིས་
རང་ཉིད་ཀྱི་སྣང་བརྙན་དེ་གསོན་ཤུགས་དང་གསར་སྐྲུན་བྱེད་བཞིན་
ཇི་ལྟར་འཚོ་བའི་སྐོར་རེད། དེ་ལྟར། རྙོག་འཛིང་མང་བ་དང་སེམས་
པར་ཉོབ་སྣང་སྐྱེས་ནས་རང་ཉིད་ཀྱིས་དབང་སྒྱུར་བར་བྱེད། དེ་ཡིས་
བསམ་གཞིགས་རྣལ་མ་གཏོང་བ་དང་། སྤྲོ་སྣང་། མཛེས་སྡུག་གི་འདུ་
ཤེས་བརླག་པར་བྱེད།
སྣང་བརྙན་མ་བསྐྲུན་པར་ལས་དོན་གཉེར་རྒྱུ་དེ་ནི་སློབ་གསོའི་
ཆ་ཤས་ཤིག་ཏུ་འདོད་དེ། གཡུལ་མ་བཤམས་པར་ལས་དོན་གཉེར་
ཆོག་སྟེ། ནང་ལོགས་ཀྱི་འཐབ་འཛིང་དེ་ཁྱེད་རང་གི་སེམས་སུ་རྒྱུ་
བཞིན་ཡོད།
གང་དུའང་སློབ་སྦྱོང་ལ་མཐའ་མེད་པར་བརྟེན། དཔེ་ཀློག་ཙམ་
དང་། ཡིག་རྒྱུགས་འཕྲོད་པ་ཙམ་གྱིས་སློབ་སྦྱོང་མཇུག་སྒྲིལ་བ་མིན་
ནོ༑ ༑ ཁྱེད་རང་སྐྱེས་པ་ནས་བཟུང་འཆི་བའི་བར་གྱི་མི་ཚེ་ཧྲིལ་བོ་
ནི་སློབ་སྦྱོང་གི་བརྒྱུད་རིམ་འབའ་ཞིག་གོ ། སློབ་སྦྱོང་ལ་མཐའ་མེད་
སྟབས་དེ་ནི་དུས་མཚམས་མེད་པའི་སློབ་སྦྱོང་གི་ཁྱད་ཆོས་ཡིན། གལ་
སྲིད་ཁྱེད་རང་འཐབ་འཛིང་ཁྲོད་ཡོད་པ་དང་། ཡང་ན་ཁྱེད་རང་སྤྱི་
ཚོགས་དང་ཁྱིམ་མཚེས།རང་ཉིད་ཀྱིས་དཀའ་རྙོག་ནང་ལྷག་པར་བྱས་
ན་སློབ་སྦྱོང་བྱེད་མི་ཐུབ། ཇི་སྲིད་དེ་རུ་སྣང་བརྙན་ཡོད་པ་དེ་སྲིད་དུ་
ཁྱིམ་མཚེས་དང་སྤྱི་ཚོགས་ཀྱིས་ཁྱེད་རང་རྒྱུན་པར་དཀའ་རྙོག་ནང་
གནས་པར་བྱེད། འོན་ཀྱང་། ཁྱེད་ཀྱིས་སྣང་བརྙན་དེ་གཅིག་ཏུ་བསྡུ་
བའི་འཕྲུལ་ཆས་ཀྱི་སྐོར་སློབ་ཀྱིན་ཡོད་ན། དེ་ལྟར་ཁྱེད་ཀྱིས་མཁའ་
དབྱིངས་དང་གཙང་པོ། ལོ་མའི་སྟེང་གི་ཆར་ཐིགས་ལ་ལྟ་ཐུབ་པ་དེ་
རྟོགས་ངེས་ལ། ཞོགས་པའི་བསིལ་རླུང་དང་ལོ་མའི་གསེབ་ཀྱི་དྭངས་
གཙང་གི་མཁའ་རླུང་དེ་ཚོར་བར་བྱེད། དེ་བས་མི་ཚེ་ལ་ཆེས་ཁྱད་དུ་
འཕགས་པའི་དོན་སྙིང་དང་། མི་ཚེའི་ཁྲོད་མི་ཚེ་ལ་སྣང་བརྙན་བསྐྲུན་
ན་དོན་ཆེན་ཞིག་མིན་ཏེ། མི་ཚེ་རང་ཉིད་ལ་ཐུན་མོང་མིན་པའི་དོན་
སྙིང་ལྡན་པས་སོ། །
སློབ་མ། ཁྱེད་ཀྱིས་མེ་ཏོག་ལ་ལྟ་བའི་སྐབས་སུ། མེ་ཏོག་དང་
ཁྱེད་ཀྱི་འབྲེལ་ལམ་དེ་ཅི་ཞིག་ཡིན་ནམ།
ཀིར་ཤུ་ན་མུར་ཏི། ཁྱེད་ཀྱིས་མེ་ཏོག་ལ་ལྟ་དུས།མེ་ཏོག་ལ་ཁྱེད་
ཀྱི་འབྲེལ་ལམ་ཅི་ཞིག་ཡོད་དམ། ཁྱེད་ཀྱིས་མེ་ཏོག་ལ་ལྟའམ། ཡང་
ན་ཁྱེད་ཀྱིས་མེ་ཏོག་ལ་ལྟ་བཞིན་པར་སེམས་སམ། ཁྱེད་ཀྱིས་དེ་ཐ་
དད་པར་མཐོང་ངམ། དོན་ངོ་མར་ཁྱེད་ཀྱིས་མེ་ཏོག་ལ་ལྟ་བཞིན་
ཡོད་དམ། ཡང་ན། ཁྱེད་ཀྱིས་ངེས་པར་དུ་མེ་ཏོག་ལ་བལྟ་དགོས་པར་
སེམས་སམ། ཡང་ན། ཁྱེད་ལ་མེ་ཏོག་སྐོར་གྱི་སྣང་བརྙན་ཡོད་པས་མེ་
ཏོག་ལ་ལྟ་བཞིན་ཡོད་དམ། སྣང་བརྙན་ཞིག་ཡོད་པ་དེ་ནི་མེ་ཏོག་རྒྱ་
སེ་རེད་དམ། ཐ་སྙད་དེ་ནི་སྣང་བརྙན་དང་ཤེས་བྱ་ཡིན་སྟབས། ཁྱེད་
ཀྱིས་ཐ་སྙད་དང་མཚན་མ། ཤེས་བྱ་དང་ལྷན་དུ་མེ་ཏོག་དེར་ལྟ་བཞིན་
ཡོད། དེར་བརྟེན། ཁྱེད་ཀྱིས་མེ་ཏོག་ལ་ལྟ་བཞིན་མེད་དམ། ཡང་ན།
གཞན་གང་ཞིག་ལ་བསམ་བློ་འཁོར་བའི་སེམས་པས་དེ་ལ་ལྟ་བཞིན་
ཡོད་དམ།
སྣང་བརྙན་དང་ཐ་སྙད་མེད་པར་སེམས་ཀྱིས་མེ་ཏོག་ལ་ལྟ་
བཞིན་པའི་དུས་དེ་རྦད་དེ་སེམས་གཡེང་མེད་པའི་གནས་སྐབས་ཤིག
རེད། དེས་ན་མེ་ཏོག་དང་ཁྱེད་ཀྱི་བར་གྱི་འབྲེལ་ལམ་ཅི་ཞིག་རེད་དམ།
ཁྱེད་ཀྱིས་དེ་ལྟར་བགྱིས་མྱོང་ངམ། ཁྱེད་ཀྱིས་འདི་ནི་མེ་ཏོག་རྒྱ་སེ་
རེད་ཅེས་མ་བཤད་པར་མེ་ཏོག་ལ་ལྟ་མྱོང་ངམ། ཁྱེད་ཀྱིས་མེ་ཏོག་
གི་མིང་དང་། མཚོན་བྱེད། ཐ་སྙད་གང་ཡང་མེད་པའི་ངང་ནས་རྦད་དེ་
སེམས་རྩེ་གཅིག་གིས་མེ་ཏོག་ལ་ལྟ་མྱོང་ངམ། དེ་བས།དེ་ནི་རྦད་དེ་བློ་
རྩེ་གཅིག་སྒྲིམ་རེད་དམ། ཁྱེད་ཀྱིས་དེ་ལྟར་མ་བགྱིས་བར་དུ་མེ་ཏོག་
ལ་འབྲེལ་ལམ་མེད་ཅིང་། ལོ་མ་དང་། ཕ་བོང་།ཡང་ན།དེ་ལས་གཞན་
པར་འབྲེལ་བ་གང་ཞིག་བསྐྲུན་པར། གང་ཟག་ཆེ་གེ་མོ་ཞིག་གིས་རྦད་
དེ་སེམས་རྩེ་གཅིག་གིས་བརྟག་དཔྱད་དང་ལྟ་ཞིབ་བྱེད་དགོས། ཁྱེད་
ཀྱི་འབྲེལ་ལམ་དེ་ཁྱེད་ཀྱིས་མཐོང་བ་དེ་ལས་རྦད་དེ་ཐ་དད་རེད། དེ་
རུ་དུས་ཀུན་ཏུ་ལྟ་ཞིབ་མཁན་མེད་ཅིང་། དེ་ཉིད་གཅིག་པུ་གནས་དེར་
ཡོད། གལ་སྲིད་ཁྱེད་ཀྱིས་ཞིབ་ཚགས་ཀྱིས་ལྟ་ཞིབ་བགྱིས་ཚེ། ལྟ་ཚུལ་
དང་དྲང་བདེན་མེད་པར་ངེས་པས། དེ་ནི་དེ་ཅི་ཞིག་ཡིན་པ་དེ་རེད།
ཁྱེད་ཀྱིས་ཤེས་སོང་ངམ། ཁྱེད་ཀྱིས་དེ་བསྒྲུབ་པར་འདོད་དམ། ཐབས་
ལམ་དེ་བརྒྱུད་ནས་མེ་ཏོག་ལ་ལྟོས། དེ་ལྟར་ལྟོས་དང་། སྐུ་ཞབས། དེའི་
སྐོར་བཤད་པ་ཙམ་མིན་པར་ལག་ལེན་དུ་འཁྱོལ་བར་གྱིས།
སློབ་མ། སྐུ་ཞབས། གལ་སྲིད་ཁྱེད་ལ་ཁོམ་ལོང་གི་དུས་ཚོད་
ཡོད་ན། ཁྱེད་ཀྱིས་དེ་ཇི་ལྟར་སྐྱེལ་བར་བྱེད་དམ།
ཀིར་ཤུ་ན་མུར་ཏི། ངས་རང་ཉིད་ཀྱིས་ཅི་ཞིག་སྒྲུབ་བཞིན་པ་
བསྒྲུབ་ན་འདོད་ཅིང་། ཁྱེད་ཀྱིས་ཤེས་གསལ་བཞིན། གལ་སྲིད་ཁྱེད་
ཀྱིས་ཅི་ཞིག་སྒྲུབ་བཞིན་པར་རང་ཉིད་དགའ་ན། ཁྱེད་ཀྱི་མི་ཚེའི་ནང་
དུ་རང་ཉིད་ལ་ཡོད་པའི་ཁོམ་ལོང་གི་དུས་ཚོད་ཚང་མ་དགོས་མཁོ་
ཆེ༑ ངས་ཅི་ཞིག་བཤད་པ་དེ་ཁྱེད་ཀྱིས་ཤེས་སོང་ངམ། ཁྱེད་ཀྱིས་ང་
ལ་ཁོམ་ལོང་གི་དུས་ཚོད་ཡོད་ན་ཅི་ཞིག་སྒྲབ་འདོད་པའི་སྐོར་དྲིས་པ་
རེད། ངས་རང་ཉིད་ཀྱིས་ཅི་ཞིག་སྒྲུབ་བཞིན་པ་སྒྲུབ་འདོད་ཅེས་བརྗོད་
པ་ཡིན། དེ་ནི་མི་མང་ལ་མཇལ་འཕྲད་དང་གླེང་མོལ་བྱ་རྒྱུ་སོགས་
འཛམ་གླིང་གི་ཡུལ་གྲུ་མི་འདྲ་བ་བསྐོར་ཏེ་བསྐྱོད་རྒྱུ་དེ་རེད། ངས་དེ་
སྒྲུབ་པ་ནི་རང་ཉིད་དེར་སྤྲོ་བའི་རྒྱུ་མཚན་གྱིས་རེད། ངས་རླབས་ཆེན་
མི་སྣ་མང་པོར་གླེང་མོལ་བྱེད་པ་དང་དེ་ལས་རང་ཉིད་ཧ་ཅང་མཐོང་
ཆེན་དུ་ཚོར་བར་བྱེད་པའི་རྒྱུ་མཚན་གྱིས་མིན། ཁྱེད་ཀྱིས་རང་ཉིད་
གལ་ཆེན་དུ་ཚོར་དུས། ཁྱེད་ཀྱིས་ཅི་ཞིག་སྒྲུབ་བཞིན་པར་རང་ཉིད་མི་
དགའ་བར་འགྱུར། ཁྱེད་རང་རང་ཉིད་ལ་དགའ་བ་ལས་ཁྱེད་ཀྱིས་ཅི་
ཞིག་སྒྲུབ་བཞིན་པར་དགའ་བ་མིན་ནོ།།དེ་ལྟར། ཁྱེད་ཀྱི་ཐུགས་ཁུར་
དེ་རང་ཉིད་ཀྱིས་ཅི་ཞིག་སྒྲུབ་བཞིན་པར་ཁ་ཕྱོགས་དགོས་པ་མིན་
པར། ཁྱེད་ཀྱིས་ཅི་ཞིག་བསྒྲུབ་པར་བྱ་བའི་སྐོར་ལ་ཁ་ཕྱོགས་དགོས།
དེ་འགྲིག་གམ། ངས་རང་ཉིད་ཀྱིས་ཅི་ཞིག་སྒྲུབ་བཞིན་པ་ཁྱེད་ལ་
བཤད་ཟིན་ལ། ཁྱེད་ལ་ཁོམ་ལོང་གི་དུས་ཚོད་མང་པོ་ཡོད་དུས། ཁྱེད་
ཀྱིས་ཅི་ཞིག་བསྒྲུབ་འདོད་པ་དེ་བདག་ལ་བཤད་རོགས།
སློབ་མ། སྐུ་ཞབས་ལགས། ང་ལ་སུན་སྣང་སྐྱེ་ཡི་འདུག
ཀིར་ཤུ་ན་མུར་ཏི། ཁྱེད་རང་སུན་སྣང་སྐྱེ་ན། ཧ་ཅང་འགྲིག་
འདུག དེ་ནི་མི་མང་ཆེ་ཤོས་ཅི་ཞིག་ཡིན་པ་དེ་རེད།
སློབ་མ། སྐུ་ཞབས་ལགས། ངས་ཇི་ལྟར་བྱས་ནས་སུན་སྣང་འདི་
འདོར་དགོས་སམ།
ཀིར་ཤུ་ན་མུར་ཏི། སྒུགས་ཏེ་ཉོན་ཅིག མི་མང་ཆེ་ཤོས་སུན་སྣང་
སྐྱེ་ཡི་ཡོད། ཅིའི་ཕྱིར། ཁྱེད་ཀྱིས་ཇི་ལྟར་སུན་སྣང་ལས་ཐར་བར་དྲི་བ་
དྲིས་སོང་། ད་ནི་རྩད་ཞིབ་བྱ་དགོས། ཁྱེད་རང་ཆུ་ཚོད་གཅིག་དང་
ཕྱེད་ཀའི་རིང་བསྡད་ན། སུན་སྣང་སྐྱེ་བར་ངེས། དེ་ལྟར། ཁྱེད་ཀྱིས་དཔེ་
ཆ་ཀློག་པ་དང་། ཁ་བརྡ་གློད་པ། དུས་དེབ་ལ་བལྟ་བ། ཟློས་གར་ཁང་
ལ་འགྲོ་བ། གླེང་མོལ་དང་བྱ་བ་སྒྲུབ་པ་སོགས་རྩོམ་པར་བྱེད། ཁྱེད་
ཀྱིས་རང་སེམས་བྱ་བཞག་དང་ལྷན་དུ་དབང་སྒྱུར་ལ། འདི་ནི་རང་ཉིད་
ཀྱི་ཐར་ལམ་ཞིག་རེད། ཁྱེད་ཀྱིས་དྲི་བ་ཞིག་དྲིས་སོང་ལ། ད་ནི་ཅི་ཞིག་
འཆད་པར་བློ་རྩེ་གཅིག་ཏུ་སྒྲིམ་དགོས། ཁྱེད་ལ་སུན་སྣང་འབྱུང་བ་དེ་
ནི་རང་ཉིད་ཀྱིས་རང་ཉིད་འཚོལ་ཞིབ་བྱས་པའི་རྐྱེན་གྱིས་རེད་ལ། རང་
ཉིད་ཀྱིས་རང་ཉིད་ནམ་ཡང་རྙེད་པར་དཀའ་འོ། ། དེར་བརྟེན། ཁྱེད་
རང་སུན་སྣང་བྱུང་བ་རེད། ཁྱེད་ཀྱིས་དེ་ཚོ་ཚང་མ་ང་རེད་དམ་ཟེར། ང་
ནི་ཧ་ཅང་ཆུང་ཆུང་ཞིག་རེད་ལ། སེམས་ཁྲལ་དེ་ལས་ཆེ་ཞིང་། ང་རང་
དེ་དག་ཀུན་ལས་བྱོལ་བར་འདོད། ཁྱེད་རང་ཅི་ཞིག་ཡིན་པ་དེ་ཧ་ཅང་
ཉོབ་སྣང་ལྡན་པ་ཞིག་རེད་ལ། དེ་ལྟར་ཁྱེད་རང་རྒྱང་ལ་འབྲོ་བར་རྩོམ།
འོན་ཀྱང་། ཁྱེད་ཀྱིས་ང་རང་སུན་སྣང་སྐྱེ་ཡི་མེད་པར། ང་རང་ཅིའི་
ཕྱིར་འདི་ལ་དགའ་བ་དེ་འཚོལ་བར་འདོད་ཟེར། ངས་དོན་དམ་པར་
ང་རང་ཅི་ཞིག་ལ་དགའ་བ་དེ་ཤེས་ན་འདོད་ཅིང་། དེ་ནི་མེ་ལོང་ནང་
གི་ཁྱེད་རང་ལ་ལྟ་བ་དང་འདྲ་བར་ངེས། དེ་རུ་ཁྱེད་ཀྱིས་རང་ཉིད་ཀྱི་ངོ་
གདོང་ཅི་ཞིག་ལ་འདྲ་ཞིང་། རང་ཉིད་ཅི་ཞིག་ཡིན་པ་དེ་གསལ་བོར་
མཐོང་ཐུབ་ངེས། དེ་ལྟར་ཁྱེད་ཀྱིས་རང་ཉིད་ཀྱི་ངོ་གདོང་ལ་མི་དགའ་
བར་བརྗོད་ཅིང་། དེ་ནི་ཁྱེད་ཀྱིས་ངེས་པར་དུ་གཟབ་ནན་བྱེད་དགོས་
ལ༑ཟློས་གར་གྱི་འདྲེན་མ་བཞིན་ལྟ་བར་བྱེད་དགོས།འོན་ཀྱང་། ཁྱེད་
ཀྱིས་རང་ཉིད་ལ་བལྟས་ཏེ་བཤད་རྒྱུར། རེད། དེ་ནི་ང་རང་ཅི་ཞིག་ཡིན་
པ་སྟེ། ངའི་སྣ་ནི་ཧ་ཅང་གཟེངས་མཐོ་བ་ཞིག་མིན་ཞིང་། ངའི་མིག་
ཟུང་ནི་དེ་ལས་ཆུང་བ་ཞིག།ངའི་སྐྲ་དེ་ཡར་ལངས་ནས་བསྡད་འདུག་
ཁྱེད་ཀྱིས་དེར་མོས་མཐུན་བྱེད། ཁྱེད་རང་ཅི་ཞིག་ཡིན་པ་མཐོང་དུས་
ཡིད་སུན་པ་མེད་ཅིང་། ཁྱེད་ཀྱིས་ཅི་ཞིག་མཐོང་བར་དང་ལེན་མི་
བྱེད་ཅིང་། དེ་ལས་གཞན་པའི་བྱ་བ་ཅི་ཞིག་བྱེད་འདོད་པའི་སྐབས་ཁོ་
ནར་སུན་སྣང་འབྱུང་བ་ཡིན། དེ་བཞིན་དུ་ཁྱེད་ཀྱིས་རང་ཉིད་ཀྱི་ནང་
དུ་བལྟ་བའི་སྐབས་སུ། རང་ཉིད་དོན་ངོ་མར་ཅི་ཞིག་ཡིན་པ་དེ་མཐོང་
ཐུབ། དེ་མཐོང་བ་ནི་སུན་སྣང་ཞིག་མིན་ནོ།། དེ་ནི་ཐུན་མིན་གྱི་མོས་
པ་ལྡན་པ་ཞིག་རེད། རྒྱུ་མཚན་ནི་ཁྱེད་ཀྱིས་ཅི་ཙམ་མང་པོ་མཐོང་བ་
དེ་ཙམ་གྱིས་དེ་རུ་མཐོང་རྒྱུ་མང་པོ་ཡོད། ཁྱེད་རང་གཏིང་ཇེ་ཟབ་ཇེ་
ཟབ་དང་། ཁོད་ཇེ་ཡངས་སུ་འགྲོ་ཐུབ་པས་དེ་ལ་མཐའ་མེད་ཅིང་སུན་
སྣང་ཀྱང་མེད་དོ། ། གལ་སྲིད་ཁྱེད་ཀྱིས་དེ་ལྟར་བསྒྲུབ་ཐུབ་ན། ཁྱེད་
ཀྱིས་ཅི་ཞིག་སྒྲུབ་པ་དེ་ཁྱེད་རང་ཅི་ཞིག་ལ་དགའ་བ་དེ་སྒྲུབ་པ་རེད།
ཁྱེད་རང་ལ་བྱ་བཞག་ཅིག་བསྒྲུབ་པར་དགའ་སྣང་ཡོད་དུས་དུས་ཚོད་
མེད་པར་ངེས། ཁྱེད་རང་སྡོང་བོ་འཛུགས་པར་དགའ་དུས་དེ་དག་ལ་ཆུ་
བླུགས་ནས། ལྟ་སྐྱོང་དང་སྲུང་སྐྱོབ་བྱེད་དགོས། ཁྱེད་ཀྱིས་དོན་དངོས་
སུ་རང་ཉིད་ཅི་ཞིག་ལ་དགའ་བ་དེ་བསྒྲུབ་རྒྱུ་ཤེས་དུས། ཁྱེད་ཀྱིས་ཉིན་
མོ་དེ་དག་ཧ་ཅང་ཐུང་ཐུང་ཡིན་པ་རྟོགས་ངེས་ལ། དེ་ལྟར་ཁྱེད་ཀྱིས་ད་
ནས་བཟུང་རང་ཉིད་ཀྱིས་ཅི་ཞིག་སྒྲུབ་པར་དགའ་སྣང་ཡོད་ལ། དོན་
དམ་དུ་ཅི་ཞིག་སྒྲུབ་འདོད་པ་དེ་ལམ་སྟོན་པའི་ཐུགས་ཁུར་ཁོ་ན་མིན་
པར་རང་ཉིད་ཀྱི་ཆེད་དུ་ངེས་པར་དུ་འཚོལ་ཞིབ་བྱེད་དགོས།
སློབ་མ། སྐུ་ཞབས་ལགས། ཁྱེད་ཀྱིས་རང་ཉིད་ཅི་ཞིག་བསྒྲུབ
པར་དགའ་བ་དེ་ཇི་ལྟར་འཚོལ་དགོས་སམ།
ཀིར་ཤུ་ན་མུར་ཏི། ཁྱེད་ཀྱིས་ཅི་ཞིག་བསྒྲུབ་པར་དགའ་བ་དེ་ཇི་
ལྟར་འཚོལ་དགོས་སམ། དེ་ནི་ཁྱེད་ཀྱིས་ཅི་ཞིག་བསྒྲུབ་འདོད་པ་ལས་
ཐ་དད་ཡིན་པ་དེ་ངེས་པར་དུ་ཤེས་དགོས་ལ། ཁྱེད་རང་ཁྲིམས་རྩོད་པ་
ཞིག་བྱེད་འདོད་པར་ངེས།རྒྱུ་མཚན་ཁྱེད་ཀྱི་ཨ་ཕ་ཁྲིམས་རྩོད་པ་ཡིན་
པས་སོ། ། ཡང་ན་ཁྲིམས་རྩོད་པ་ཞིག་བྱས་ན་དངུལ་མང་པོ་གསོག་
ཐུབ་པ་རྟོགས་ཡོད་པས་སོ། ། ཁྱེད་ཀྱིས་ཅི་ཞིག་སྒྲུབ་པ་དེར་ཁྱེད་རང་
མི་དགའ་བའི་རྒྱུ་མཚན་ནི། ཁྱེད་རང་སྙན་གྲགས་ཅན་དུ་འགྱུར་བ་
དང་། ཡང་ན་ཁེ་བཟང་སྤྲོད་པའི་བྱ་བ་བསྒྲུབ་ཆེད་ཀུན་སློང་དེ་འདྲ་
ཡོད་པས་སོ། ། འོན་ཀྱང་། གལ་སྲིད་ཁྱེད་རང་བྱ་བ་ཞིག་བགྱི་བར་
དགའ་བའི་ཚེ། དེ་ལ་ཀུན་སློང་མེད་དོ། ། རང་ཉིད་གཙིགས་ཆེན་གྱི་
སླད་དུ་ཁྱེད་ཀྱིས་ཅི་ཞིག་སྒྲུབ་བཞིན་པ་དེ་བེད་སྤྱོད་མ་གཏོང་རོགས།
ཁྱེད་རང་ཅི་ཞིག་སྒྲུབ་པར་དགའ་བ་དེ་འཆོལ་ཞིབ་བྱ་རྒྱུ་ནི་ཧ་
ཅང་དཀའ་ངལ་ཆེ་བའི་བྱ་བ་ཞིག་སྟེ། དེ་ནི་སློབ་གསོའི་ཆ་ཤས་ཤིག་
རེད། དེ་ཉིད་འཚོལ་ཞིབ་བྱ་བར་རང་ཉིད་ཧ་ཅང་གཏིང་ཟབ་པའི་
གནས་སུ་འགྲོ་དགོས་ཏེ། དེ་ནི་ལས་སླ་བོ་ཞིག་མིན། ཁྱེད་ཀྱིས་ང་
རང་ཁྲིམས་རྩོད་པ་ཞིག་བྱེད་འདོད་ཅེས་ཤོད་སྲིད་ལ། ཁྱེད་ཀྱིས་ཁྲིམས་
རྩོད་པ་ཞིག་ཏུ་འགྱུར་བར་འཐབ་རྩོད་བྱེད་ངེས། གློ་བུར་དུ་ཁྱེད་ཀྱིས་
ཁྲིམས་རྩོད་པ་བྱེད་མི་འདོད་པ་རྟོགས་འོང་། ཁྱེད་རང་རི་མོ་འབྲི་བར་
མོས་པ་ཡོད། འོན་ཀྱང་། དེ་ནི་ཧ་ཅང་འཕྱིས་དྲགས་ཏེ། ཁྱེད་ཀྱིས་
གཉེན་སྒྲིག་བྱས་ཟིན་ལ། ཁྱེད་ལ་བྱིས་པ་དང་ཆུང་མ་ཡོད་དོ། ། ཁྱེད་
ཀྱིས་རང་ཉིད་ཀྱི་ལམ་སྟོན་དང་འགན་འཁྲི་དེ་འདོར་མི་ཐུབ། དེ་བས།
ཁྱེད་ཀྱིས་བསམ་བློ་གུ་དོག་པོ་དང་སྐྱིད་སྣང་མེད་པ་ཚོར་འོང་། ཡང་
ན༑ ཁྱེད་རང་དོན་ངོ་མར་རི་མོ་འབྲི་རྒྱུར་དགའ་ཞིང་། ཁྱེད་ཀྱི་མི་ཚེ་
ཧྲིལ་བོ་དེ་ལ་བློས་གཏོང་འདོད། གློ་བུར་དུ་ཁྱེད་རང་རི་མོ་བ་ལེགས་པོ་
ཞིག་མིན་པར་རྟོགས་ཤིང་། དེ་ནས། ཁྱེད་ཀྱིས་ཅི་ཞིག་སྒྲུབ་འདོད་པ་
ནི་གནམ་གྲུའི་ཁ་ལོ་བ་ཞིག་བྱེད་འདོད་པ་དེ་རེད།
ཡང་དག་པའི་སློབ་གསོ་ནི་དཀོན་མཆོག་གི་སྲུང་སྐྱོབ་སླད་དུ།
ཁྱེད་ལ་ལམ་སྟོན་པ་འཚོལ་བར་རོགས་རམ་བྱ་རྒྱུ་མིན་པས། ལྟ་ཚུལ་
དེ་ནི་སྒེའུ་ཁུང་གི་ཕྱི་ལ་འདོར་བར་གྱིས། སློབ་སྦྱོང་ནི་དགེ་རྒན་ལས་
གནས་ཚུལ་བསྡུ་ལེན་བྱ་རྒྱུ་དང་། ཡང་ན། དཔེ་ཆ་ལས་གྲངས་རིག་
པ་སྦྱོང་བ། སྲོལ་རྒྱུན་དང་རྒྱལ་པོ་ཚོའི་ལོ་རྒྱུས་ཀྱི་དུས་ཚོད་བསླབ་
རྒྱུ་ཁོ་ན་མིན་པར། སློབ་སྦྱོང་ནི་དཀའ་ངལ་འཕྲད་འོང་དུས་ཁྱེད་ལ་
བསམ་ཤེས་ཐུབ་ཅིང་། རོགས་རམ་བྱེད་ནུས་པ་ཞིག་ཡིན་དགོས།
ཡང་ཡིད་ཆེས་མེད་པའི་སེམས་པ་དང་། སེམས་བཟང་པོ་ཞིག་སྟེ། རྒྱུ་
མཚན་དང་ངར་ཤུགས་ལྡན་པ་ཞིག་དགོས། ཡིད་ཆེས་ལ་མཚོན་ན་
དེ་ནི་ཡང་དག་པ་ཞིག་མིན་ནོ། ། དཀོན་མཆོག་ལ་དད་པ་ཡོད་པའི་
སྐྱེས་བུ་ནི་དཀོན་མཆོག་ལ་དད་པ་མེད་པའི་སྐྱེས་བུ་ལྟར་རྨོངས་དད་
ཅན་ཡིན། གལ་སྲིད་ཁྱེད་ལ་བསམ་ཚུལ་ཡོད་ཅིང་། ཁྱེད་རང་ཕྱོགས་
ལྷུང་ཅན་ཡིན་པ། ཁྱེད་ཀྱི་བསམ་བློའི་ངོར་དེ་མཇུག་བསྡུ་བའི་ཚད་དུ་
བསླེབ་ན། ཁྱེད་ལ་རྒྱུ་མཚན་འདྲེན་རྒྱུ་ཡོད་མེད་འཚོལ་ཞིབ་བྱ་དགོས།
དེ་བས། ཁྱེད་ལ་ཡིད་ཆེས་དང་དབང་སྒྱུར་གྱི་རྗེས་སུ་སྙེག་པའི་བསམ་
བློ་མི་དགོས་པར། བདེ་ཐང་གི་བསམ་བློ་དང་། གཏན་ཁེལ་བ། ཚད་
དང་ལྡན་པ། དྭངས་ཤིང་གསལ་བ། ངར་ཤུགས་ལྡན་པའི་བསམ་བློ་སྟེ།
སེམས་པ་བཟང་པོ་ཞིག་དགོས། ཡང་དག་པའི་སློབ་གསོ་ནི་ཁྱེད་ཀྱི་
སེམས་ཤུགས་ཡོད་ཚད་ཀྱིས་དོན་དངོས་སུ་རང་ཉིད་ལ་ཅི་ཞིག་སྒྲུབ་
ཐུབ་པ་དང་། བསྒྲུབ་རྒྱུར་དགའ་བ་དེ་འཚོལ་ཞིབ་བྱེད་པར་ཁྱེད་ལ་
ཕན་ནུས་འདོན་ཐུབ་པ་དགོས། དེ་ནི་ཟ་མ་བསྐོལ་རྒྱུ་དང་ལྡུམ་ར་བ་
སྟེ༑ཅི་ཞིག་ཡིན་རུང་སྐྱོན་མེད།འོན་ཀྱང་། ཁྱེད་ཀྱི་བསམ་བློ་དང་སྙིང་
སྟོབས་དེ་བྱ་བའི་ནང་དུ་ཉར་དགོས། དེ་ལྟར་བྱས་ན། གདུག་རྩུབ་ཅན་
དུ་འགྱུར་བ་དང་བྲལ་ནས། དོན་དམ་པར་རང་ཉིད་ཚད་དང་ལྡན་པར་
འགྱུར། སློབ་གྲྭ་འདི་ནི་ཁྱེད་ཀྱི་མི་ཚེ་བརྒྱུད་ནས་དོན་དམ་དུ་ཁྱེད་རང་
ཅི་ཞིག་སྒྲུབ་པར་དགའ་བ་དེར་རྟོག་ཞིབ་བྱ་རྒྱུ་དང་། ཚན་རིག་དང་
གཟབ་ཉན། བགྲོ་གླེང་བཅས་བརྒྱུད་ནས། རང་ཉིད་ཀྱི་ཆེད་དུ་འཚོལ་
ཞིབ་བྱ་རྒྱུར་རོགས་རམ་བྱ་སའི་གནས་ཤིག་ཡིན།
སློབ་མ། སྐུ་ཞབས་ལགས། ང་ཚོས་ཇི་ལྟར་བྱས་ཏེ་རང་ཉིད་ངོ་
ཤེས་ཐུབ་བམ།
ཀིར་ཤུ་ན་མུར་ཏི། དེ་ནི་དྲི་བ་ཧ་ཅང་ལེགས་པོ་ཞིག་རེད། ང་ལ་
གཟབ་ནན་གྱིས་ཉོན་དང་། ཁྱེད་རང་ཅི་ཞིག་ཡིན་པ་ཁྱེད་ཀྱིས་ཇི་ལྟར་
ཤེས་སམ། ཁྱེད་ཀྱིས་ངའི་དྲི་བའི་གོ་དོན་རྟོགས་སོང་ངམ། ཁྱེད་ཀྱིས་
མེ་ལོང་ནང་ཐོག་མར་ལྟ་དུས་དང་། ཉིན་འགའི་རྗེས་སུ་དང་། བདུན་
ཕྲག་འགའི་རྗེས་སུ་ཁྱེད་ཀྱིས་ཡང་བསྐྱར་བལྟས་ནས་བཤད་རྒྱུར། "དེ་
ནི་སླར་ཡང་ང་རང་རེད་"ཟེར། དེ་ལྟར་མ་ཡིན་ནམ། དེ་བས། མེ་ལོང་
ངོས་སུ་རྒྱུན་དུ་བལྟས་པས། ཁྱེད་ཀྱིས་རང་ཉིད་ཀྱི་ངོ་གདོང་ཤེས་འགོ་
རྩོམ་ཞིང་། "དེ་ནི་ང་རང་རེད་"ཟེར། ད་ལྟ་ཁྱེད་ཀྱིས་ཐབས་ལམ་དེ་
བཞིན་རང་ཉིད་ལ་བལྟས་ཏེ་རང་ཉིད་ཅི་ཞིག་ཡིན་པ་ཤེས་ཐུབ། ཁྱེད་
ཀྱིས་རང་གི་ལག་བརྡ་དང་གོམ་པ་སྤོ་སྟངས། སྐད་ཆ་བཤད་སྟངས།
སྤྱོད་པ་འཁྱེར་སྟངས། ཁྱེད་རང་མཁྲེགས་པོ་དང་། གདུག་རྩུབ་ཅན།
སྤྱོད་པ་རྩིང་པོ་དང་བཟོད་བསྲན་ཅན་གང་ཡིན་པར་ལྟ་རྟོག་བྱེད་ཐུབ་
བམ། དེ་ནས་ཁྱེད་ཀྱིས་རང་ཉིད་ཤེས་པ་འགོ་ཚུགས་སོང་ལ། ཁྱེད་
ཀྱིས་ཅི་ཞིག་ཚོར་བཞིན་པ་དང་། ཅི་ཞིག་སེམས་བཞིན་པ། ཅི་ཞིག་
སྒྲུབ་བཞིན་པའི་མེ་ལོང་ནང་དུ་བལྟས་ན་རང་གིས་རང་ཉིད་ཤེས་ཐུབ།
སེམས་བཞིན་པ་དང་།སྒྲུབ་བཞིན་པ་དང་། ཚོར་བཞིན་པ་ནི་མེ་ལོང་
སྟེ༑ མེ་ལོང་དེའི་ནང་དུ་ཁྱེད་ཀྱིས་རང་ཉིད་མཐོང་འགོ་རྩོམ་ལ། མེ་
ལོང་གིས་བཤད་ན། འདི་ནི་དོན་དངོས་ཏེ། འོན་ཀྱང་། ཁྱེད་རང་དོན
དངོས་ལ་མི་དགའ།དེ་བས། ཁྱེད་ཀྱིས་དེར་གྲུང་པོ་བྱེད་འདོད་ཅིང་། ཁ་
ཕྱོགས་བསྒྱུར་བར་ཡང་འགོ་རྩོམ་པར་བྱེད། ཁྱེད་ཀྱིས་དེ་ཅི་ཞིག་ཡིན་
པ་ལྟར་མཐོང་མི་ཐུབ།
ད་ནི་ངས་ཉིན་གཞན་པ་དེར་བཤད་པ་ལྟར། ཁྱེད་ཀྱིས་བློ་རྩེ་
གཅིག་སྒྲིམ་དང་།ཁུ་སིམ་པོ་ཡོད་པའི་སྐབས་སུ་སྦྱོང་ཐུབ་སྟེ།སློབ་སྦྱོང་
ནི་རྦད་དེ་བློ་རྩེ་གཅིག་སྒྲིམ་བྱེད་པ་དང་ཁུ་སིམ་པོ་ཡོད་པའི་སྐབས་སུ་
ཡོད།གནས་སྟངས་དེའི་ཁྲོད་ཁྱེད་ཀྱིས་སྦྱོང་བར་འགོ་རྩོམ་པར་བྱེད།ད་
ནི་ཧ་ཅང་ཁུ་སིམ་པོར་སྡོད་ཅིང་། ཕྱི་ཚུལ་ཙམ་མིན་པར་གཟུགས་པོའི་
ནང་དང་། སེམས་པར་ཡང་བརྟན་བརླིང་དགོས། བརྟན་བརླིང་འོང་
བར་བྱས་ཏེ། བརྟན་བརླིང་དེའི་ཁྲོད་ནས་འཇུག་པར་བྱའོ། ། ཐོག་ཁང་
འདིའི་ཕྱི་རོལ་གྱི་སྒྲ་སྟེ། བྱ་ཕོ་དང་འདབ་ཆགས་ཀྱིས་སྐད་ཅོར་རྒྱག་པ།
གཞན་ཡང་མི་ཞིག་གིས་གློ་རྒྱག་བཞིན་པ་དང་ཁ་གྱེས་བཞིན་པར་དོ་
སྣང་བྱ་རྒྱུ། ཁྱེད་ཀྱིས་ཕྱི་རོལ་གྱི་བྱ་དངོས་དག་ལ་ཐོག་མར་ཉོན་དང་།
དེ་ནས་ཁྱེད་ཀྱི་སེམས་སུ་ཅི་ཞིག་འཆར་བཞིན་པར་ཉོན། གལ་སྲིད་
ཁྱེད་ཀྱིས་ཁུ་སིམ་པོའི་ཁྲོད་ནས་ཧ་ཅང་གཟབ་ནན་གྱིས་ཉན་ན། ཁྱེད་
ཀྱིས་རྟོགས་ཐུབ་པ་ནི་ཕྱིའི་སྒྲ་དང་ནང་གི་སྒྲ་དེ་གཅིག་ཡིན་ནོ། །

ལེའུ་དགུ་པ། སྤྱོད་ལམ།

མི་ཚེའི་ནང་ཆེས་དཀའ་ཁག་ཆེ་བའི་བྱ་དངོས་ནི་གནས་སྟངས་
ཀྱིས་དབང་སྒྱུར་མ་བྱས་པའི་བྱ་སྤྱོད་ཀྱི་ལམ་ཁ་ཞིག་འཚོལ་རྒྱུ་དེ་
རེད། གནས་སྟངས་དང་མི་ཡིས་ཁྱེད་ལ་ངེས་གཏན་གྱི་ལམ་ཁ་ཞིག་
ཏུ་སྤྱོད་ལམ་འཁྱེར་བར་དབང་སྒྱུར་དང་ཤུགས་རྐྱེན་ཐེབས་སུ་འཇུག་
ཅིང་། ཁྱེད་ཀྱིས་རང་ཉིད་ཀྱི་སྤྱོད་ལམ་འཁྱེར་སྟངས། ཟ་མ་ཟ་སྟངས།
སྐད་ཆ་བཤད་སྟངས། ཁྱེད་ཀྱི་གཤིས་ཀ་དང་བཟང་སྤྱོད་ཀྱི་སྤྱོད་ལམ་
དེ་ཁྱེད་ཀྱིས་རང་ཉིད་གང་དུ་འཚོལ་བར་རག་ལས་ཡོད། དེ་བས། ཁྱེད་
ཀྱི་སྤྱོད་ལམ་དེ་རྒྱུན་མཐུད་ནས་འགྱུར་བཞིན་ཡོད་ལ། རྒྱུན་མཐུད་དེ་
སྣ་ཚོགས་སུ་མངོན་འོང་། འདི་ནི་ཁྱེད་ཀྱིས་རང་གི་ཨ་ཕ་དང་། ཨ་མ་
དང་གཡོག་པོར་སྐད་ཆ་ཤོད་སྐབས་སུ། ཁྱེད་ཀྱི་སྐད་གདངས་དང་སྐད་
ཆ་ཧ་ཅང་ཐ་དད་རེད། སྤྱོད་ལམ་འཁྱེར་སྟངས་ནི་ཁོར་ཡུག་གི་ཤུགས་
རྐྱེན་གྱིས་དབང་སྒྱུར་བྱེད་ཅིང་། སྤྱོད་ལམ་ལ་བརྟག་དཔྱད་བྱས་པ་
བརྒྱུད་ནས། ཁྱེད་ཀྱིས་མི་དེས་ཅི་ཞིག་སྒྲུབ་དང་མི་སྒྲུབ་ཕལ་ཆེར་ཚོད་
དཔག་བྱེད་ཐུབ།
གལ་སྲིད་གནས་སྟངས་ཅི་ཞིག་བྱུང་ནའང་གང་ཟག་ཆེ་གེ་མོ་
ཞིག་གིས་ནང་སེམས་ནས་སྤྱོད་ལམ་སྔར་བཞིན་འཁྱེར་ཐུབ་པར་
རང་ཉིད་ཀྱིས་རང་ལ་དྲི་བ་འདོན་ཐུབ་བམ། གང་ཟག་ཆེ་གེ་མོ་ཞིག་
གི་སྤྱོད་ལམ་དེ་མི་མང་གིས་ཁྱེད་ལ་ཇི་ལྟར་བསམ་པ་དང་། ཇི་ལྟར་
ལྟ་བར་བརྟེན་མི་དགོས་པར་ནང་སེམས་ནས་མངོན་ཐུབ་བམ། འོན་
ཀྱང་། དེ་ནི་དཀའ་ཁག་ཆེ་བ་ཞིག་སྟེ། རྒྱུ་མཚན་ནི། མི་ཞིག་གིས་མི་
ཞིག་གི་སེམས་སུ་ཅི་ཞིག་ཡོད་པ་རྟོགས་མི་ཐུབ། རྒྱུན་མཐུད་ནས་
འགྱུར་བཞིན་པའི་སེམས་པ་དེ་ཡང་འགྱུར་བཞིན་ཡོད། ཁྱེད་རང་ཁ་
སང་གི་ཁྱེད་རང་མིན་ཏེ། ད་ནི་ཁྱེད་ཀྱིས་རང་ཉིད་ཀྱི་སྤྱོད་ལམ་འཁྱེར་
སྟངས་དེ་ཆོས་ལུགས་ཀྱི་དབང་སྒྱུར་དང་། གནས་སྟངས། སྤྱི་ཚོགས་
དང་མི་གཞན་གྱིས་དབང་སྒྱུར་བྱས་པ་ཞིག་མིན་པར། སྤྱོད་ལམ་
འཁྱེར་སྟངས་དེ་ཁོར་ཡུག་ལ་བརྟེན་མི་དགོས་པ་འཚོལ་ཞིབ་བྱ་ཐུབ་
བམ། གལ་སྲིད་གང་ཟག་ཆེ་གེ་མོ་ཞིག་གིས་བརྩེ་བ་ནི་ཅི་ཞིག་ཡིན་
པ་ཤེས་ན།ཁོང་གིས་དེ་འཚོལ་ཞིབ་བགྱི་ནུས་བར་འདོད།
ཁྱེད་ཀྱིས་བརྩེ་བ་ནི་ཅི་ཞིག་ཡིན་པ་ཤེས་སམ། ཁྱེད་ཀྱིས་མི་
རྣམས་ལ་བརྩེ་བ་དེ་ཅི་ཞིག་ཡིན་པ་ཤེས་སམ། ལྗོན་ཤིང་ལ་ལྟ་སྐྱོང་བྱ་
རྒྱུ་དང་། ཁྱི་འཁྲུད་ཅིང་སྤུ་ཤད་པ། གསོ་སྐྱོང་བྱེད་པ་དེ་ཡིས་ཁྱེད་ཀྱིས་
ལྗོན་ཤིང་ལ་བདག་སྐྱོང་དང་། ཁྱི་ལ་ཧ་ཅང་བྱམས་བརྩེ་སྤྲོད་པ་སྟོན
པར་བྱེད། ཁྱེད་ཀྱིས་མི་སུས་ཀྱང་བདག་སྐྱོང་མེད་པའི་སྲང་ལམ་གྱི་
ལྗོན་ཤིང་ལ་དོ་སྣང་བྱུང་ཡོད་མེད་ངས་མི་ཤེས། སྐབས་རེར་མི་རྣམས་
ཀྱིས་དེ་ལ་བལྟ་ཙམ་དང་། དེ་བརྒྱུད་ནས་བསྐྱོད་པར་བྱེད། ལྗོན་ཤིང་
དེ་ནི་ཁྱེད་ཀྱིས་མིག་ཅེར་རེར་བལྟ་ཞིང་དེའི་འོག་ཏུ་སྡོད་ལ། ཁྱེད་ཀྱིས་
དེའི་སྟེང་གི་ལོ་མ་དག་མཐོང་ཞིང་། ཁྱེད་རང་ཡལ་ག་དེ་དག་གི་སྟེང་
དུ་འཛེག་མྱོང་བའི་ལྗོན་ཤིང་སྟེ།ལྡུམ་རའི་ནང་གསོ་སྐྱོང་བྱེད་པའི་ལྗོན་
ཤིང་དེ་དང་རྦད་དེ་ཐ་དད་རེད། དེ་ལྟ་བུའི་ལྗོན་ཤིང་ནི་སྟོབས་ཀྱིས་སྐྱེ་
ཞིང་། ཁྱེད་ཀྱིས་ལྗོན་ཤིང་ལ་ལྟ་བ་དང་།ཆུ་བླུག་པ།ལུད་རྫས་འདེབས་
པའི་སྐབས། ཡང་ན། ཁྱེད་ཀྱིས་དེའི་ཡལ་ག་གཅོད་འབྲེག་དང་དེར་
བདག་སྐྱོང་བྱེད་དུས། ལམ་ཟུར་དུ་སྐྱེས་པའི་ལྗོན་ཤིང་ལས་བྱུང་བའི་
ཚོར་སྣང་དང་ལྷན་དུ་འདུས་པའི་ཚོར་སྣང་མི་འདྲ་བ་ཞིག་ཡོད།
བདག་སྐྱོང་གི་ཚོར་བ་ནི་བྱམས་བརྩེ་ཡི་ཐོག་མ་ཡིན། ཁྱེད་ཀྱིས་
ཤེས་སོང་ངམ། བྱ་དངོས་ལ་ཇི་ཙམ་བདག་སྐྱོང་ལེགས་པོ་བྱས་ན། དེ་
ཙམ་གྱིས་ཚོར་སྣང་སྐྱེན་པོ་འོང་ངེས། དེ་བས། གཏོང་ཕོད་དང་། བསམ་
དཀར། ཞི་དུལ་གྱི་འདུ་ཤེས། བྱམས་བརྩེ་བཅས་ལྡན་པར་འགྱུར།
གལ་སྲིད་དེ་ལྟ་བུའི་བྱམས་བརྩེ་ཡོད་ན། དེ་ནས་སྤྱོད་ལམ་ནི་བྱམས་
བརྩེ་ཡིས་དབང་དུ་སྡུད་ཅིང་སྐྱེ་བོ་རྣམས་དང་། གནས་སྟངས། ཁོར་
ཡུག་བཅས་ལ་བརྟེན་མི་དགོས་སོ། ། བྱམས་བརྩེ་དེ་འཚོལ་རྒྱུ་ནི་ཧ་
ཅང་དཀའ་ཁག་ཆེ་བའི་བྱ་བ་ཞིག་སྟེ། མི་རྣམས་ཁྱེད་ལ་བརྩེ་བ་
ཡོད་ཀྱང་རུང་མེད་ཀྱང་རུང་། ཁོང་ཚོས་ཁྱེད་ལ་ཚིག་རྩུབ་ཀྱི་སྒོ་ནས་
བཤད་པའམ་ཡང་ན། ཁྱེད་ལ་སུན་པོ་བཟོས་ཀྱང་རུང་། དོན་དམ་པའི་
བྱམས་བརྩེ་ལྡན་པར་བྱ་རྒྱུ་དེ་རེད། བྱིས་པ་རྣམས་ལ་དེ་ལྟར་ཡོད་པར་
འདོད་དེ། ཁྱེད་ཚོ་ཚང་མར་ཆུང་དུས་དེ་ལྟ་བུ་ཡོད་ངེས། ཁྱེད་ཀྱིས་
མི་གཞན་དང་སྐྱེ་བོ་རྣམས་ལ་ཧ་ཅང་ཁ་གསང་པོའི་སྒོ་ནས་འདྲིས་
པར་བྱེད། ཁྱི་ལ་བྱིལ་བྱིལ་བྱེད་པར་དགའ་བོ་ཡོད་ཅིང་། སྐབས་རེར་
བྱ་དངོས་ལ་མིག་ཅེར་རེ་ལྟ་ཞིང་ལས་སླ་བོའི་སྒོ་ནས་འཛུམ་མདངས་
ཀྱང་སྟོན་པར་བྱེད།འོན་ཀྱང་། ཁྱེད་རང་ལོ་ན་ཆེ་རུ་འཚར་ལོངས་བྱུང་
བ་དང་བསྟུན། འདི་དག་ཚང་མ་ཡལ་བར་འགྱུར་ངེས། དེ་བས། མི་
ཚེའི་བརྒྱུད་རིམ་ཁྲོད་བྱམས་བརྩེ་རྣལ་མ་ཞིག་ལྡན་པར་བྱ་རྒྱུ་ནི་ཆེས་
དཀའ་ཁག་ཆེ་བའི་བྱ་བཞག་ཅིག་ཡིན་ལ། བྱམས་བརྩེ་དང་བྲལ་བའི་
མི་ཚེ་ནི་ཧ་ཅང་སྟོང་སང་སང་ཞིག་ཡིན། ཁྱེད་ལ་བྱིས་པ་དང་། མཛེས་
སྡུག་གི་ཁང་ཁྱིམ། རླངས་འཁོར། དེ་ལས་ལྷག་མ་ཐམས་ཅད་ཡོད་
སྲིད།འོན་ཀྱང་། བྱམས་བརྩེ་དང་བྲལ་བའི་མི་ཚེ་ནི་དྲི་མ་བྲལ་བའི་མེ་
ཏོག་དང་འདྲའོ། ། བྱམས་བརྩེ་ནི་སློབ་སྦྱོང་གི་ཆ་ཤས་ཤིག་སྟེ། རླབས་
ཆེན་གྱི་དགའ་སྣང་དང་། བརྩེ་བ་ཁོ་ན་མངོན་འོང་བའི་བྱམས་བརྩེ་
ཞིག་འབྱུང་མི་སྲིད་དམ།
ང་ཚོ་མང་ཆེ་ཤོས་ལ་ཡོད་པའི་བརྩེ་བ་ནི་བདག་ཏུ་བཟུང་བ་ཞིག་
རེད། གང་དུ་ཕྲག་དོག་དང་འགྲན་སེམས་ཡོད་ན། དེ་ཡིས་གདུག་རྩུབ་
དང་ཞེ་སྡང་བསྐྱེད་ཅིང་། ཞེ་སྡང་དང་། ཕྲག་དོག འདོད་རྔམ་དབེན་
པའི་སྐབས་སུ་བརྩེ་བ་ཁོ་ན་ལྡན་པར་བྱེད། བརྩེ་བ་མེད་པའི་མི་
ཚེ་ནི་ཕྱི་ཤུན་མེད་པའི་སའི་གོ་ལ་དང་། སྲ་མཁྲེགས་དང་གདུག་རྩུབ་
ཆེ་ཞིང་སུན་སྣང་ཆེ་བ་ཞིག་རེད། འོན་ཀྱང་། བྱམས་བརྩེ་ཡོད་པའི་
སྐབས་དེར། མཛེས་སྡུག་དང་། ཆར་བ། ཆུ་བོ་ཡི་མེ་ཏོག་བཞད་པའི་
འཛིན་མ་ལྟ་བུ་ཡིན་ནོ། ། མི་ཞིག་ལོ་ན་གཞོན་པའི་དུས་སུ་འདི་དག་
ཚང་མ་སྦྱང་དགོས་ལ། ལོ་ན་རྒན་པའི་དུས་སུ་དེ་ལྟར་མི་ནུས་ཏེ་ཧ་
ཅང་འཕྱིས་དྲགས་པས་སོ། ། དེ་མིན་ཁྱེད་རང་གཞུང་ལས་ཁང་དང་།
ཆུང་མ། ཁྱོ་ག ཁོར་ཡུག སྤྱི་ཚོགས་བཅས་ཀྱི་བཙོན་མར་འགྱུར་ངེས།
གལ་སྲིད་ཁྱེད་ཀྱིས་བྱམས་བརྩེ་ཡི་སྤྱོད་ལམ་འཁྱེར་དུས་རང་ཉིད་ཀྱི་
སླད་དུ་འཚོལ་བར་བྱ་དགོས། ཁྱེད་རང་འཛིན་གྲྭར་དུས་ལྟར་འགྲོ་
དགོས་ཏེ། རྒྱུ་མཚན་ཁྱེད་ཀྱི་སེམས་པར་མི་རྣམས་ཀྱིས་ཁྱེད་ལ་སྒུག་
ཏུ་འཇུག་མི་འདོད་པས་མ་ཡིན་ནམ། ཁྱེད་ཚོ་ལྷན་དུ་ཡོད་སྐབས་སྐད་
ཅོར་རྒྱག་པ་མཚམས་འཇོག་པར་མི་བྱེད་དམ། རྒྱུ་མཚན། མི་གཞན་
པ་དག་ཁྱེད་དང་ལྷན་དུ་ཡོད་ཅིང་ཁྱེད་ལ་ལྟ་བཞིན་ཡོད་པས་སོ། །
སྤྱོད་ལམ་དང་། གུས་བརྩི། ཐུགས་ཁུར་བཅས་བཅོས་མ་ཡིན་དུས།
བྱམས་བརྩེ་བྲལ་ཞིང་དེ་དག་ལ་དོན་སྙིང་དབེན་པས་སོ། ། འོན་ཀྱང་།
གལ་སྲིད་བྱམས་བརྩེ་དང་། སྙིང་རྗེ། ཐུགས་ཁུར་བཅས་ཡོད་ན། དེ་ཡི་
རྒྱབ་ལོགས་སུ་གཞན་གྱི་ཆེད་དུ་གུས་བརྩི་དང་། སྤྱོད་བཟང་། ཐུགས་
ཁུར་བཅས་འོང་ངེས། དེའི་དོན་ནི་དོན་ངོ་མར་གང་ཟག་ཆེ་གེ་མོ་ཞིག་
གིས་རང་ཉིད་ཀྱི་སྐོར་ལ་བསམ་བློ་གཏོང་བ་ཇེ་ཉུང་ནས་ཇེ་ཉུང་ཡིན་ལ།
དེ་ནི་མི་ཚེའི་ནང་ཆེས་དཀའ་ཁག་ཆེ་བའི་བྱ་བ་ཞིག་རེད། མི་ཞིག་
གིས་རང་ཉིད་ལ་བསམ་བློ་མི་གཏོང་དུས། དེ་ནི་དོན་ངོ་མར་རང་དབང་
གི་འགྲོ་བ་མི་ཞིག་རེད། དེ་བས། མི་ཞིག་གིས་སེམས་ཁམས་གཙང་མ་
དང་བྱམས་བརྩེ་ཡི་འདུ་ཤེས་དང་ལྷན་དུ་ནམ་མཁའ་དང། རི་ཚོགས།
རི་འདབས། ཆུ་བོ། འདབ་ཆགས། མེ་ཏོག་ལ་ལྟ་ཐུབ། དེ་ལྟར་མ་ཡིན་
ནམ། ད་ནི་དྲི་བ་དྲིས་དང་།
སློབ་མ། གལ་སྲིད་བྱམས་བརྩེའི་ཁྲོད་ཕྲག་དོག་ཡོད་ན། བྱམས་
བརྩེའི་ཁྲོད་བློས་གཏོང་ཡང་མེད་དམ།
ཀིར་ཤུ་ན་མུར་ཏི། བྱམས་བརྩེའི་ཁྲོད་བློས་གཏོང་ཡང་མེད་
དམ། བྱམས་བརྩེ་ཡིས་ནམ་ཡང་བློས་གཏོང་མི་ནུས་ཤིང་། ཁྱེད་
ཀྱིས་"བློས་གཏོང་"ཞེས་པའི་ཐ་སྙད་དེ་སྤྱད་པའི་དོན་དག་ཅི་ཞིག་
ཡིན་ནམ། སྤོང་བའམ་འདོར་བར་འདོད་དམ། ཁྱེད་ཀྱིས་བསྒྲུབ་མི་
འདོད་པའི་བྱ་བ་དེ་སྒྲུབ་པ་ཡིན་ནམ། དེ་ནི་ཁྱེད་ཀྱིས་ཅི་ཞིག་འདོད་
པ་དེ་རེད་དམ། ངས་རང་ཉིད་ཀྱི་རྒྱལ་ཁབ་ཆེད་བློས་གཏོང་བྱེད།
མཚན་ནི་ང་རང་རང་གི་རྒྱལ་ཁབ་ལ་དགའ་བས་སོ། ། ངས་རང་ཉིད་
བློས་གཏོང་བྱས་པ་ཡིན། རྒྱུ་མཚན་ནི་རང་ཉིད་ཀྱི་ཕ་མར་དགའ་བས་
སོ༑ ༑ དེ་ནི་ཁྱེད་ཀྱིས་ཅི་ཞིག་འདོད་པའི་དོན་རེད་དམ། དེ་ནི་བྱམས་
བརྩེ་རེད་དམ། གཞན་གྱི་ཆེད་དུ་དོན་དག་ཅིག་བསྒྲུབ་པར་རང་ཉིད་
ལ་བཙན་དབང་བཀོལ་བའི་སྐབས་སུ་བརྩེ་བ་ཡོད་སྲིད་དམ། ངའི་
བསམ་པར་གལ་སྲིད་ཁྱེད་ཀྱིས་"བློས་གཏོང"་ཞེས་པའི་ཐ་སྙད་དེར་གོ་
བ་རྙེད་ཡོད་ན། ཅིའི་ཕྱིར་ཁྱེད་ཀྱིས་ཐ་སྙད་དེ་སྤྱད་པ་ཡིན་ནམ། ཁྱེད་
ཀྱིས་"བློས་གཏོང་"དང་། "འགན་འཁྲི།" "ཡ་ལན་"བཅས་ཀྱི་ཐ་སྙད་འདི་
ནི་འཇིགས་ཡེར་བའི་ཐ་སྙད་ཡིན་པ་ཤེས་ཡོད་དམ། ཁྱེད་རང་མི་ཞིག་
ལ་དགའ་བའི་དུས་སུ། ཡ་ལན་མེད་ཅིང་འགན་འཁྲི་མེད་ལ། བློས་
གཏོང་ཀྱང་མེད་དོ། ། ཁྱེད་ཀྱིས་བྱ་བ་སྒྲུབ་པ་དེ་ཁྱེད་རང་དགའ་བའི་
རྒྱུ་མཚན་གྱིས་ཡིན་ནོ། གལ་སྲིད་ཁྱེད་ཀྱིས་རང་ཉིད་ལ་བསམ་བློ་
གཏོང་བཞིན་ཡོད་ན་ཁྱེད་རང་གཞན་ལ་བརྩེ་བར་མི་ནུས། ཁྱེད་ཀྱིས་
རང་ཉིད་ལ་བསམ་བློ་གཏོང་བཞིན་པའི་སྐབས་སུ། ཁྱེད་རང་དང་པོ་
དང་གཞན་པ་གཉིས་པར་བསམ་བློ་འཁོར་འོང་། དེ་བས། ཁོང་ལ་བརྩེ་
བར་ཁྱེད་ཀྱིས་རང་ཉིད་བློས་གཏོང་བྱེད་དགོས། དེ་མིན་དེ་ནི་བརྩེ་བ་
མིན་ཏེ།ཁེ་འབབ་ཚོང་ལས་ལྟ་བུ་རེད། ཁྱེད་ཀྱིས་རྟོགས་སོང་ངམ།
སློབ་མ། སྐུ་ཞབས་ལགས། བརྩེ་བ་དང་སྦྱོང་བར་བྱེད་པ་དག་ཐ་
དད་ཡིན་ནམ། ཡང་ན་དེ་གཉིས་ལ་འབྲེལ་བ་ཡོད་དམ།
ཀིར་ཤུ་ན་མུར་ཏི། ཁྱེད་ཀྱིས་བརྩེ་བར་བྱེད་པ་དང་། སྦྱོང་བར་
བྱེད་པའི་དོན་ཅི་ཞིག་ཡིན་པ་ཤེས་ཡོད་དམ།
སློབ་མ། སྦྱང་བར་བྱ་བ་ཞེས་པའི་དོན་ཅི་ཞིག་ཡིན་པ་ངས་ཤེས་
ཡོད།
ཀིར་ཤུ་ན་མུར་ཏི། ཁྱེད་ཀྱིས་མི་ཤེས་པ་དེ་གླེང་རྒྱུ་མིན་པར་
འདོད་དེ། ཏག་ཏག་ངས་དྲི་བ་ཙམ་འདྲི་བཞིན་ཡོད། ཁྱེད་ཀྱིས་སྦྱང་
བར་བྱ་བའི་དོན་ཅི་ཞིག་ཡིན་པ་ཤེས་སམ། ཁྱེད་ཀྱིས་ཤེས་བྱ་ཐོབ་
པའི་དོན་དེ་ཅི་ཞིག་ཡིན་པ་ཤེས་ཡོད་དེ། ཁྱེད་ཀྱིས་ཐོས་པ་ནི་དགེ་
རྒན་གྱིས་ཁྱེད་ལ་བཤད་པའི་ངེས་གཏན་གྱི་དོན་དངོས་དེ་དག་ཡིན་
ལ༑ ཁྱེད་ཀྱིས་ཅི་ཞིག་ཐོས་པ་དེ་སེམས་དང་ཀླད་པའི་ནང་ཉར་ཡོད།
ཉར་ཚགས་ཀྱི་བརྒྱུད་རིམ་འདི་ལ་ང་ཚོས་སློབ་སྦྱོང་བྱེད་ཀྱིན་པར་
འབོད། དེ་ལྟ་བུ་ཞིག་མ་རེད་དམ།
སློབ་མ། དེ་ནི་བརྒྱུད་རིམ་ཞིག་རེད།
ཀིར་ཤུ་ན་མུར་ཏི། ཐབས་ལམ་ཞིག་ཡིན་མོད། ཐབས་ལམ་
གཞན་ནི་ཅི་ཞིག་རེད་དམ། ཁྱེད་ལ་ཉམས་མྱོང་ཡོད་དེ། ཁྱེད་རང་
རིའི་སྒང་ལ་འཛེགས་ནས་འདྲེད་ཤུད་བརྒྱབ་སྟེ། རང་ཉིད་ལ་རྨས་སྐྱོན་
བྱུང་ན། གནས་སྟངས་དེ་ལས་ཁྱེད་ཀྱིས་ཉམས་མྱོང་ཞིག་བསགས་
ཡོད། ཁྱེད་རང་གྲོགས་པོ་ཞིག་ལ་འཕྲད་དེ། ཁོས་ཁྱེད་ལ་ཕོག་ཐུག་
བཟོས་ན་ཁྱེད་ཀྱིས་དེ་ལས་སློབ་སྦྱོང་ཞིག་རྙེད་འོང་། ཁྱེད་ཀྱིས་ཚགས་
པར་ཞིག་བཀླགས་ན་དེ་ལས་སློབ་སྦྱོང་ཐོབ་འོང་། དེ་བས། ཁྱེད་ཀྱི་
སློབ་སྦྱོང་ནི་སྤྱིར་བཏང་ནས་ཆ་བཞག་ན།གནས་ཚུལ་དེ་ལས་མང་པོ་
ཞིག་ཁ་སྣོན་རྒྱག་གིན་ཡོད།དེ་ནི་སློབ་སྦྱོང་རེད་དམ། དེ་ལས་གཞན་
པའི་སློབ་སྦྱོང་གི་རྣམ་པ་ཞིག་ཡོད་དེ། དེ་ནི་ཁྱེད་རང་གཅིག་པུ་བསྐྱོད་
པ་ལ་བརྟེན་ནས་ནམ་ཡང་གསོག་མི་ཐུབ་སྟེ། དེ་ལྟར་ན། ཁྱེད་ཀྱིས་
བསམ་བློ་གཏོང་བ་དང་ལག་ལེན་བསྟར་བ་ལས་སྦྱོང་དགོས། དེ་ལྟར་
སྒྲུབ་པའི་ཁྲོད་ནས་ཅི་ཞིག་སྦྱོང་དགོས་པ་ཁྱེད་ཀྱིས་ཤེས་སམ། འདིའི་
དོན་ནི་སྦྱངས་པ་དང་དེ་ནས་ལག་ལེན་བསྟར་པ་མིན་པར། དེ་དག་ནི་
གནས་སྟངས་མི་འདྲ་བ་གཉིས་ཡིན། མ་རེད་དམ། གནས་སྟངས་དེ་
ལས་ངས་སྦྱངས་ཤིང་། ཤེས་བྱ་དེ་ལས་ལག་ལེན་བསྟར་བ་ཡིན་ལ། ངས་
ལག་ལེན་བསྟར་བར་བརྟེན་ངས་སྦྱོང་བཞིན་ཡོད། འདི་གཉིས་རྦད་དེ་
ཐ་དད་རེད། ངས་སྦྱངས་ཚར་ནས་ལག་ལེན་དུ་བསྟར་པའི་སྐབས་སུ་
དེ་ནི་འཕྲུལ་ཆས་ཀྱི་རང་བཞིན་ཡིན། དེ་ལས་ལྡོག་སྟེ། ལག་ལེན་བསྟར་
བ་ལས་སྦྱོང་བར་བྱེད་པ་ནི་འཕྲུལ་ཆས་རང་བཞིན་མིན་ཏེ། དེ་ནི་རྒྱུན་
དུ་ཁམས་གཙང་མ་ཞིག་རེད། དེ་བས། ངས་ལག་ལེན་དུ་བསྟར་བར་
བརྟེན་སྦྱོང་བཞིན་པ་དེ་ནི་ནམ་ཡང་ཉོབ་སྣང་ལྡན་པ་ཞིག་མིན་ལ།
དེ་ནི་ནམ་ཡང་ཡི་ཐང་ཆད་པ་ཞིག་ཀྱང་མིན། དེ་ལས་ལྡོག་སྟེ། སྦྱངས་
ཟིན་པ་ལས་ལག་ལེན་དུ་བསྟར་བ་ནི་འཕྲུལ་ཆས་རང་བཞིན་ཅན་དུ་
འགྱུར་ངེས། རྒྱུ་མཚན་དེའི་ཕྱིར། ཁྱེད་ཀྱིས་སྦྱངས་ཟིན་པས་ཁྱེད་ལ་
ཉོབ་སྣང་སྦྱིན་པར་བྱེད། ཁྱེད་ཀྱིས་ཤེས་སོང་ངམ། དེ་ལྟར་ན། ཁྱེད་
ཀྱིས་སྦྱོང་བའི་གོ་དོན་ཅི་ཞིག་ཡིན་པ་རྟོགས་པར་འགྱུར་ལ། སྦྱོང་བ་
ནི་ལག་ལེན་དུ་བསྟར་བཞིན་པ་ཞིག་རེད། དེར་བརྟེན། ཐོག་མའི་ལག་
བསྟར་བྱེད་ཀྱིན་པའི་སྐབས་དེར་ཁྱེད་ཀྱིས་སྦྱོང་བཞིན་ཡོད།
ད་ནི་བརྩེ་བ་ནི་ཅི་ཞིག་རེད་དམ། བརྩེ་བ་ནི་མྱོང་ཚོར་ཞིག་སྟེ།
དེ་རུ་ཞི་འཇམ་དང་། ཁུ་སིམ་པོ། ཞི་དུལ། ཐུགས་ཁུར་བཅས་ཡོད་ལ།
མཛེས་སྡུག་ཀྱང་ཡོད། བརྩེ་བའི་ཁྲོད་འདོད་རྔམ་མེད་ལ་ཕྲག་དོག་
ཀྱང་མེད། ད་ནི་ཁྱེད་ཀྱིས་དྲི་བ་འདྲི་དོན་སློབ་སྦྱོང་བྱེད་པ་དང་དགའ་
མོས་བྱེད་པ་མི་འདྲ་བ་ཞིག་ཡིན་མིན་དེ་རེད། དྲི་བ་དེ་ཁྱེད་ཀྱིས་མ
དྲིས་སམ།
སློབ་མ། དེ་གཉིས་ལ་འབྲེལ་བ་ཡོད་དམ།
ཀིར་ཤུ་ན་མུར་ཏི། ཁྱེད་ཀྱིས་ཅི་ཞིག་བཤད་དམ། ཁྱེད་ཀྱིས་
ང་ཚོས་བཤད་པའི་བརྩེ་བའི་གོ་དོན་དང་སློབ་སྦྱོང་གི་གོ་དོན་ཅི་ཞིག་
ཡིན་པ་རྟོགས་ཚེ། དེ་དག་ལ་འབྲེལ་བ་ཡོད་དམ།
སློབ་མ། ཐབས་ལམ་ཅི་ཞིག་གི་སྒོ་ནས་ཡིན་ནམ།
ཀིར་ཤུ་ན་མུར་ཏི། ཐབས་ལམ་གང་གི་སྒོ་ནས་ཡིན་པར་ང་ལ་
ཤོད་དང་།ངས་ཁྱེད་ལ་རོགས་རམ་བྱས་ཆོག དེ་དག་ལ་འབྲེལ་བ་ཡོད་
དེ༑ རྒྱུ་མཚན་ནི་དེ་གཉིས་ལ་འཕྲུལ་ཆས་རང་བཞིན་མ་ཡིན་པའི་བྱེད་
ལས་ཤིག་དགོས་པས་སོ།། ཁྱེད་ཀྱིས་ཤེས་སོང་ངམ། ངས་བགྱི་བཞིན་
པའི་སློབ་སྦྱོང་ནི་འཕྲུལ་ཆས་རང་བཞིན་མིན་ཏེ། འོན་ཀྱང་། སློབ་སྦྱོང་
མེད་ན་བརྩེ་བའི་ཁྲོད་དུའང་འཕྲུལ་ཆས་རང་བཞིན་ཅན་དུ་འགྱུར་བ་
ཡོད་དོ། ། བརྩེ་བའི་ཁྲོད་ཧམ་སེམས། རྙོག་འཛིང་། འདོད་རྔམ། ཕྲག་
དོག འགྲན་སེམས། ཁོང་ཁྲོ་ཡོད་ན་དེ་ནི་བརྩེ་བ་མིན་ལ། ཧམ་
སེམས་དང་ཕྲག་དོག་མེད་པའི་སྐབས་སུ། དེ་རུ་ཧ་ཅང་འཁྲུག་ཆ་དོད་
པའི་ལྟ་བ་ཞིག་ཡོད་ལ། དེ་ཡིས་རང་ཉིད་དུས་ཀུན་ཏུ་བསྐྱར་གསོ་བྱེད་
ཀྱིན་ཡོད། དེར་གསར་རྐྱང་གི་རྣམ་པ་ལྡན་ལ།སློབ་སྦྱོང་དང་བརྩེ་བའི་
ཁྲོད་གསར་རྐྱང་གི་རྣམ་པའི་ཡོ་ལང་ཞིག་ཡོད། ཡོ་ལང་དེ་ནི་ལྷན་སྐྱེས་
ཀྱིས་བྱུང་བ་ཞིག་ཡིན་ལ། གནས་སྟངས་ཀྱིས་ཚོད་འཛིན་བྱེད་མི་ཐུབ།
དེ་ནི་རང་དབང་གི་ཡོ་ལང་ཞིག་སྟེ། དེ་བས། དེ་གཉིས་ཀྱི་བར་དུ་ཧ་ཅང་
དྭངས་ཤིང་ཚོར་ཤེས་སྐྱེན་པོའི་འབྲེལ་ལམ་ཞིག་ཡོད། འོན་ཀྱང་། སློབ་
སྦྱོང་བྱ་རྒྱུ་དང་བརྩེ་བ་དེར་ངེས་པར་དུ་གཏིང་ཟབ་པའི་བྱམས་བརྩེ་
དགོས། ཐག་གཅོད་ཁོ་ན་མིན་པར་བློ་རྩེ་གཅིག་སྒྲིམ་གྱི་སྐབས་སུ་དེ་
གཉིས་ལ་ཧ་ཅང་འདྲ་མཚུངས་ཀྱི་ཆ་ཞིག་ཀྱང་ཡོད།དེ་བས།གལ་སྲིད་
ཁྱེད་ཀྱིས་དོ་སྣང་སྤྲོད་བཞིན་པ་སྟེ། ཁྱེད་ཀྱིས་ཅི་ཞིག་ལ་བསམ་བློ་
གཏོང་བཞིན་པར་དོ་སྣང་བྱེད་བཞིན་པའི་སྐབས། དེ་ལས་བརྒལ་ཏེ་དེ་
རུ་བྱམས་བརྩེ་ཡོད་ཅིང་སྦྲང་བརྩོན་ཡང་ཡོད།
སློབ་མ། སྐུ་ཞབས་ལགས། ང་ཚོའི་མི་ཚེ་ཇི་ལྟར་འཚོ་ཐུབ་བམ།
ཀིར་ཤུ་ན་མུར་ཏི། ཐོག་མར་ཁྱེད་ཀྱིས་རང་གི་མི་ཚེ་ཅི་ཞིག་
ཡིན་པ་དང་དེ་ཇི་ལྟར་འཚོ་བ་ཤེས་སམ། ངས་དགོད་གཏམ་སློང་གིན་
མེད། དོན་དངོས་སུ་འདྲི་བཞིན་ཡོད། ཁྱེད་ཀྱི་མི་ཚེ་འཚོ་བར་ཁྱེད་
ཀྱིས་ངེས་པར་དུ་རང་གི་མི་ཚེ་ཅི་ཞིག་ཡིན་པ་ཤེས་དགོས་ལ། ཁྱེད་ཀྱི་
མི་ཚེ་ཅི་ཞིག་ཡིན་པ་འཚོལ་ཞིབ་བྱ་རྒྱུར་ཡང་བསྐྱར་དཔྱད་པ་གཏོང་
དགོས། ཁྱེད་ཀྱི་མི་ཚེ་ནི་རང་གི་ཨ་ཕ་དང་། ཨ་མ། སྤྱི་ཚོགས། དགེ་
རྒན། ཁྱིམ་མཚེས། ཆོས་ལུགས། ཆབ་སྲིད་པ་བཅས་ཀྱིས་ཁྱེད་ལ་
བཤད་པ་དེ་ལྟར་མིན་ཞིང་། "མིན་"ཞེས་མ་ལབ་རོགས། དེ་ལྟར་ཡིན་
པས་སོ། ། ཁྱེད་ཀྱི་མི་ཚེ་ནི་ཤུགས་རྐྱེན་གྱིས་བསྐྲུན་པ་ཞིག་སྟེ། ཆབ་
སྲིད་དང་། ཆོས་ལུགས། སྤྱི་ཚོགས། དཔལ་འབྱོར། གནས་བབ་བཅས་
འདི་དག་ལྷན་དུ་ཚོགས་པའི་ཤུགས་རྐྱེན་དེ་ཁྱེད་ལ་ཐེབས་ཡོད། ཁྱེད་
ཀྱིས་བཤད་ན། "དེ་ནི་མི་ཚེ་དང་ང་རང་ངེས་པར་དུ་འཚོ་དགོས་"ཟེར།
ཁྱེད་ཀྱིས་ཤུགས་རྐྱེན་འདི་དག་ལ་གོ་རྟོགས་ངེས་ཅན་རྙེད་དུས་རང་གི་
མི་ཚེ་ཁོ་ན་འཚོ་ཞིང་གནས་ཐུབ། དེ་དག་ལ་གོ་རྟོགས་རྙེད་པ་བརྒྱུད་
ནས། ངས་ཁྱེད་རང་གི་འཚོ་བ་དང་བསམ་བློའི་ལམ་བུ་འཚོལ་ཞིབ་
བྱེད་པར་རྩོམ་པ་ཡིན། དེ་ལྟར་ན། "ངའི་མི་ཚེ་ཇི་ལྟར་འཚོ་ཐུབ་བམ་"
ཞེས་ཁྱེད་ཀྱིས་འདྲི་དགོས་དོན་མེད་དེ། ཁྱེད་རང་དེ་ལྟར་འཚོ་བར་བྱེད།
འོན་ཀྱང་། ཐོག་མར་ཁྱེད་ཀྱིས་ངེས་པར་དུ་ཤུགས་རྐྱེན་འདི་དག་ཚང་
མར་གོ་བ་རྙེད་དགོས་ལ། སྤྱི་ཚོགས་ཀྱི་ཤུགས་རྐྱེན་དང་། ཆབ་སྲིད་ཀྱི་
གཏམ་བཤད།ཆབ་སྲིད་པ། གནས་སྟངས། ཟ་མ། ཁྱེད་ཀྱིས་བཀླགས
པའི་དཔེ་ཆ་བཅས་ཀྱིས་དུས་ཀུན་ཁྱེད་ལ་ཤུགས་རྐྱེན་ཐེབས་ཀྱི་ཡོད།
ཁྱེད་ཀྱིས་ངེས་པར་དུ་འདྲི་དགོས་པ་ནི་གལ་སྲིད་ཤུགས་རྐྱེན་དེ་དག་
ལས་རང་དབང་འཐོབ་པ་ཞིག་རྩ་བ་ནས་ཡོད་སྲིད་དམ། དེ་ནི་ཆེས་
དགོས་ངེས་ཀྱི་འདོད་འདུན་ཞིག་སྟེ། དགོས་མཁོ་དང་བརྟག་དཔྱད་དེའི་
རྗེས་སུ། ཁྱེད་ཀྱིས་ངེས་པར་དུ་མི་ཚེའི་ལམ་བུ་ཞིག་འཚོལ་བར་ཧ་གོ་
དགོས། དེ་ནི་ཁྱེད་ཀྱིས་ཀྱང་མིན་ལ། གཞན་སུ་གང་གིས་ཀྱང་མིན་ནོ།
དེ་བས་དེ་ནི་མི་ཚེ་སྟེ། ཁྱེད་རང་འཚོ་བཞིན་ཡོད།
ད་ནི་འདི་དག་གི་ཁྲོད་ཅི་ཞིག་ནི་གལ་ཆེན་རེད་དམ། ཐོག་མའི་
ལས་དོན་ནི་འཕྲུལ་ཆས་རང་བཞིན་གྱི་མི་ཚེར་མི་འཁྲིད་རྒྱུ་དེ་རེད།
འཕྲུལ་ཆས་རང་བཞིན་གྱི་མི་ཚེའི་གོ་དོན་ཅི་ཞིག་ཡིན་པ་ཁྱེད་ཀྱིས་
ཤེས་ཡོད་དམ། དེ་ནི་མི་ཞིག་གིས་ཁྱེད་ལ་བསྒྲུབ་པར་བཤད་པའི་
རྒྱུ་མཚན་གྱིས་བྱ་བ་དེ་སྒྲུབ་བཞིན་ཡོད། ཡང་ན་དེ་ལྟར་བསྒྲུབ་པ་ནི་
ཡང་དག་པའི་བྱ་བ་ཞིག་རེད་སེམས་པའི་རྒྱུ་མཚན་གྱིས་ཡིན། དེར་
བརྟེན། ཁྱེད་ཀྱིས་བསྐྱར་ཟློས་དང༌། ཡང་ཟློས་བྱེད་ཅིང་། རིམ་གྱིས་
ཁྱེད་ཀྱི་ཀླད་པ་དང་བསམ་བློ། ལུས་པོ་བཅས་ཉོབ་སྣང་ཅན་དུ་འགྱུར་
ཞིང་། ལུས་པོ་ལྗིད་ཁོག་ཅན་དང་ལྐུགས་པའི་རང་བཞིན་ཅན་དུ་
འགྱུར། དེ་བས། མི་ཚེའི་ཉིན་རེའི་བྱ་བཞག་དེ་ལྟར་མི་འཁྲིད་པར་
གྱིས། ཁྱེད་རང་གཞུང་ལས་ཁང་དུ་འགྲོ་དགོས་འབྱུང་སྲིད་ལ། ཁྱེད་
ཀྱིས་ཡིག་རྒྱུགས་འཕྲོད་པ་དང་སློབ་སྦྱོང་བྱེད་དགོས་པ་འབྱུང་སྲིད།
འོན་ཀྱང་། དེ་དག་ཚང་མ་སེམས་ཁམས་དྭངས་ཤིང་འདོད་འདུན་ཟབ་
མོ་དང་ལྷན་དུ་བགྱི་རོགས། ཁྱེད་ཀྱིས་སློབ་སྦྱོང་བྱེད་བཞིན་པའི་
སྐབས་སུ་དེ་དག་སེམས་ཁམས་དྭངས་ཤིང་ནུས་ཤུགས་ལྡན་པ་ཁོ་
ནས་སྒྲུབ་ཐུབ། གལ་སྲིད་ཁྱེད་ལ་བློ་རྩེ་གཅིག་སྒྲིམ་མེད་ན་ཁྱེད་ཀྱིས་
སློབ་སྦྱོང་བྱེད་མི་ཐུབ།
ལས་དོན་གཉིས་པ་ནི་ཧ་ཅང་ཞི་དུལ་ལྡན་ཞིང་སེམས་བཟང་བ།
མི་གཞན་ལ་གནོད་མི་བསྐྱལ་བ་བྱ་དགོས། ཁྱེད་ཀྱིས་མི་མང་ལ་ལྟ་
རྟོག་དང་རོགས་རམ་བྱེད་དགོས་ཏེ། གཏོང་ཕོད་ལྡན་ཞིང་ཐུགས་ཁུར་
ཅན་ཞིག་བྱ་དགོས། བརྩེ་བ་ངེས་པར་དུ་དགོས་ཤིང་དེ་མིན་ཁྱེད་ཀྱི་མི་
ཚེ་ནི་ཁོག་སྟོང་རེད། ཁྱེད་ཀྱིས་ཤེས་སོང་ངམ། ཁྱེད་ལ་རང་གི་འདོད་
པ་ཡོད་ཚད་ཡོད་དེ། ཁྱོ་ག རླངས་འཁོར། བྱིས་པ། ཆུང་མ་བཅས་
ཡོད་ཀྱང་། མི་ཚེ་ནི་བྱེ་ཐང་ལྟ་བུ་ཞིག་ཏུ་འགྱུར་ངེས། ཁྱེད་རང་ཧ་ཅང་
སྤྱང་གྲུང་ལྡན་པར་འགྱུར་ངེས་ལ། ཁྱེད་ལ་གོ་གནས་ལེགས་པོ་ཞིག་
ཡོད་སྲིད། ཡང་ན་ཧ་ཅང་ངོ་མཚར་བའི་འཛིན་སྐྱོང་བ། འཆར་འགོད་
པ་ལེགས་པོ་ཞིག ཁྲིམས་རྩོད་པ་ཚད་ལྡན་ཞིག་ཏུ་འགྱུར་སྲིད། འོན་
ཀྱང་། བརྩེ་བ་དང་བྲལ་ན་ཁྱེད་རང་ཤི་ཟིན་པའི་མི་བུ་ཞིག་རེད། དེར་
བརྟེན། ཚོར་ཤེས་བྲལ་བའི་བྱ་བ་གང་ཡང་མི་བགྱི་བར་གྱིས། སྐྱེ་བོ་
རྣམས་དང་ཁྱི་ཚོགས། ནམ་མཁའ། སྔོ་ལྗང་གི་རི་ཚོགས་དང་གཙང་
པོར་དགའ་བ་དེ་ཅི་ཞིག་ཡིན་པ་འཚོལ་བར་གྱིས་ལ། དགའ་བ་དང་
ཚོར་བར་གྱིས། དེ་ལྟར་ཁྱེད་ཀྱིས་ངེས་པར་དུ་སྒོམ་སྒྲུབ་ནི་ཅི་ཞིག་
ཡིན་པ་དང་། ཧ་ཅང་བརྟན་བརླིང་ལྡན་པ་དེ་ཅི་ཞིག་ཡིན་པ། གྱ་
གྱུའི་སེམས་མིན་པའི་སེམས་པ་བརྟན་པོ་དེ་ཡང་ཤེས་ཐུབ། དེ་ལྟ་
བུའི་སེམས་ཀྱིས་དོན་དམ་པའི་ཆོས་ཀྱི་སེམས་ཤེས་ཐུབ་ལ། ཆོས་
ཀྱི་སེམས་དང་བྲལ་ཞིང་ཚོར་བ་མེད་ན། མི་ཚེ་ནི་དྲི་ཞིམ་དབེན་པའི་
མེ་ཏོག་དང་འདྲ་ཞིང་། ནམ་ཡང་ཆུ་ཡི་རླབས་རིས་མི་ཤེས་པའི་ཆུ་
འགྲམ་དང་མཚུངས་ལ། དུས་ཀུན་ལྗོན་ཤིང་དང་། ཤིང་ཕྲན། མེ་ཏོག་
སྐྱེ་མ་མྱོང་བའི་སའི་གོ་ལ་དང་འདྲའོ།།

དགེ་རྒན་ཚོར་གླེང་མོལ།
ལེའུ་དང་པོ། ཡང་དག་པའི་སློབ་གསོ།

ཀིར་ཤུ་ན་མུར་ཏི། གནས་སྟངས་དང་ཁོག་ཡུག་བསྐྲུན་པར་
རྒྱ་གར་ནུབ་ཕྱོགས་ཀྱི་རྒྱལ་པོའི་ཁབ་དང་ལྷོ་ཕྱོགས་ཀྱི་རི་ཤིའི་
གྲོང་གསེབ་ལྟ་བུའི་ས་གནས་ནི་ང་ཚོས་དོ་སྣང་བྱེད་སའི་ཡུལ་རེད།
གནས་དེ་རུ་གལ་སྲིད་དུས་ནམ་ཡང་འོང་སྲིད་ན་ནི། མི་བུ་གསར་པ་
ཞིག་འབྱུང་ཐུབ་པར་ངེས། ཁྱེད་ཀྱིས་སློབ་གྲྭ་འདི་གཉིས་ཀྱི་ལོ་རྒྱུས་
ཤེས་ཡོད་དམ། དེ་ནི་ལོ་ངོ་སུམ་ཅུའམ་ཡང་ན་དེ་ལས་མང་བ་བརྒལ་
ཡོད། སློབ་གྲྭ་འདི་གཉིས་ཀྱི་དམིགས་ཡུལ་ལམ། ཁ་ཕྱོགས། དགོས་
པ་ནི་བྱིས་པར་ཆེས་བླ་ན་མེད་པའི་འཕྲུལ་ཆས་ལག་རྩལ་གྱིས་སྦྱོང་
བརྡར་སྤྲོད་རྒྱུ་དེ་རེད། དེ་ནས་ཁོས་དེང་རབས་འཇིག་རྟེན་ནང་ལྡེང་
ངེས་དང་རྣམ་དཔྱོད་སྤྱད་དེ་ལས་དོན་གཉེར་སྲིད། ཡང་དག་པའི་
མཁའ་དབུགས་ཤིག་བསྐྲུན་རྒྱུ་ནི་དེ་ལས་གལ་ཆེ་ཞིང་། རྗེས་སུ་མི་བུ་
ཆ་ཚང་བ་བཞིན་བྱིས་པ་དེ་ཆ་ཚང་བའི་སྒོ་ནས་འཚར་ལོངས་འབྱུང་
ཐུབ། འདིའི་དོན་ནི་ཁོང་བཟང་སྤྱོད་ཀྱི་ཁྲོད་ནས་འཚར་ལོངས་འབྱུང་
བའི་གོ་སྐབས་སྤྲད་དེ། དེ་ལྟར་ན། ཁོ་རང་མི་ཚེ་ཧྲིལ་བོ་དང་ལྟ་ཚུལ།
བྱ་དངོས་དང་མི་རྣམས་ལ་ཡང་དག་པའི་སྒོ་ནས་འབྲེལ་ཡོད། འཚོ་
བར་བྱ་བ་ནི་འབྲེལ་བ་བྱ་རྒྱུ་དེ་རེད། གལ་སྲིད་དེ་རུ་མཛེས་སྡུག་ལ་
ཚོར་ཤེས་རྣལ་མ་དང་། རང་བྱུང་ཁམས་ལ་ཚུར་སྣང་། རོལ་མོ་དང་སྒྱུ
རྩལ་ལ་མཛེས་ཆོས་རང་བཞིན་གྱི་ཚོར་བ་ཚད་མཐོའི་སྒོ་ནས་གོང་
འཕེལ་གཏོང་རྒྱུ་མེད་ན། བྱ་དངོས་གང་ལ་ཡང་འབྲེལ་ལམ་ཡང་དག་
པ་ཞིག་མེད་དོ། །
ངའི་བསམ་པར་བརྒྱུད་རིམ་དེའི་ཁྲོད་ཀྱི་འགྲན་རྩོད་ཀྱི་སློབ་གསོ་
དང་སློབ་མའི་ཡར་རྒྱས་དེ་ནི་ཧ་ཅང་གཏོར་བཤིག་རང་བཞིན་ཅན་
ཞིག་ཡིན་པ་མངོན་གསལ་རེད། མི་སུ་ཞིག་གིས་གཏིང་ཟབ་པའི་སྒོ་
ནས་ཇི་ལྟར་འདི་གལ་འགངས་ཆེན་པོར་འཛིན་པ་མི་ཤེས་མོད། གལ་
ཏེ་མི་ཞིག་གིས་དེ་ལྟར་བཟུང་ན། དེས་ན་ཡང་དག་པའི་སློབ་གསོ་
ནི་ཅི་ཞིག་རེད་དམ། དེ་ནི་གསལ་བོ་ཞིག་ཡིན་པར་སེམས་ཏེ། ད་
ལྟ་ང་ཚོས་ལག་ཏུ་བསྟར་ནས་འབོད་ཀྱིན་པའི་སློབ་གསོའི་ཐབས་
ལམ་དེ་སྤྱི་ཚོགས་ལ་སྒོ་བསྟུན་པ་ཧ་ཅང་གི་གནོད་ཚབས་ཆེ་བ་ཞིག་
རེད། དེའི་དམིགས་ཡུལ་གྱི་ལས་འགུལ་ཁྲོད། ཕྱོགས་གཅིག་ལ་ལྷུང་
བའི་འགོག་རྐྱེན་དུ་འགྱུར་བཞིན་ཡོད་ལ། ཤར་ནུབ་གཉིས་ཀྱི་ནང་དུ་
བརྒྱུད་རིམ་འདིའི་ཁྲོད་འཕེལ་རྒྱས་ཀྱི་ཚུལ་དུ་ད་བར་ང་ཚོས་བསམ་
བློ་ཅི་ཞིག་བཏང་བ་དེ་ནི་རིག་གཞུང་ཡིན་ལ། དེ་ནི་སྡུག་བསྔལ་
བསྐྱེད་པར་བཟློག་ཏུ་མེད་པའི་མགྲོན་བརྡ་ཞིག་དང༌། དེའི་བདེན་
པའི་མྱོང་རྟོགས་དེ་གལ་འགངས་ཆེ་བ་ཞིག་རེད། གལ་སྲིད་དེ་ནི་ཧ་
ཅང་གསལ་པོ་ཞིག་སྟེ། མི་ཞིག་གིས་ཏག་ཏག་ལྗོན་ཤིང་ལས་ལྷུང་སྟེ་
རྒྱང་ལ་ཁུར་འགྲོ་བའི་ལོ་མ་ལྟར་ཡ་ལན་ཙམ་དུ་མིན་པར་དང་བླངས་
ཀྱིས་འདོར་བར་བྱས་ན། དེ་ནས་འབྲས་བུ་ཅི་ཞིག་སྨིན་གྱིན་ཡོད་དམ།
ཡང་དག་པའི་སློབ་གསོ་ནི་ཅི་ཞིག་རེད་དམ། ཁྱེད་ཀྱིས་སློབ་ཕྲུག་ཚོ་
སྲིད་ཇུས་ཀྱི་ནང་འོས་ཤིང་འཚམ་པར་བཟོ་བ་དང་། གོམས་འདྲིས་
འོང་བ་དང་བདེ་ཐང་འབྱུང་བ་བཅས་ཀྱི་སློབ་གསོ་སྤྲོད་ཀྱིན་ཡོད་དམ།
ཡང་ན། ཁྱེད་ཀྱིས་ཁོ་ཚོར་དེ་དག་ཁྱོན་ཡོངས་ནས་གལ་འགངས་ཆེ་
ཞིང་ཁ་གསལ་བོའི་སྒོ་ནས་ཤེས་པར་བྱ་རྒྱུ་དང་། རྟོགས་པར་འགྱུར་
བའི་སློབ་གསོ་གཏོང་བ་དང་དེ་མཚུངས་ཁོང་ཚོར་འབྲི་ཀློག་བྱ་བར་
རོཊ་རམ་བྱེད་ཀྱིན་ཡོད་དམ།
གལ་སྲིད་ཁྱེད་ཀྱིས་ཁོང་ཚོར་ད་ལྟའི་སུན་སྣང་སྐྱེ་བའི་ལམ་
ལུགས་ཁྲོད་འབྲི་ཀློག་བྱ་རྒྱུ་སློབ་ཁྲིད་བྱེད་ཚེ། སྨིན་གྱིན་པའི་བསམ་
བློ་དེར་འགོག་རྐྱེན་བཟོ་བར་ངེས། དེ་ལྟར་གནད་དོན་ཞིག་ནི་གལ་
སྲིད་མི་ཞིག་གིས་འགྲན་རྩོད་ཀྱི་སློབ་གསོ་འདི་དོར་ན། དུས་རྒྱུན་
དུ་སྤྱིར་བཏང་གིས་ངོས་ལེན་བྱེད་པའི་ཚོར་བའི་སྐད་ཆའི་ཁྲོད་ནས་
བསམ་བློ་སློབ་གསོ་ཅན་དུ་འགྱུར་ཐུབ་བམ། ཡང་ན། སློབ་གསོ་ཡིས་
དོན་དངོས་སུ་ང་ཚོ་རང་ཉིད་དང་སློབ་ཕྲུག་ཚོ་འདོད་རྔམ་དང་སུན
སྣང་ཆེ་བའི་སྤྱི་ཚོགས་ཀྱི་སྒྲོམ་གཞི་ལས་ཕྱིར་བསྐྲད་ཀྱི་ཡོད་དམ། དེ་
མཚུངས་སུ་ཁོང་ཚོར་གྲངས་རིག་པ་དང་། དངོས་ཁམས་རིག་པ་ལ་
སོགས་པའི་སྐོར་གྱི་གནས་ཚུལ་སྤྲོད་ཀྱི་ཡོད་དམ། དེའི་རྗེས་སུ་གལ་
སྲིད་དགེ་རྒན་དང་སློབ་མ་རྣམས་ཀྱིས་དཀའ་རྙོག་ཆེན་པོ་འདི་དག་
ཚང་མ་འདོར་བར་བྱས་ན། དེ་རུ་སློབ་གསོ་ཅན་དུ་འགྱུར་བའི་ཐད་ལ་
ཅི་ཞིག་ཡོད་དམ། ཁྱེད་ཀྱིས་སློབ་ཕྲུག་ཚོར་སློབ་འཁྲིད་བྱེད་ཐུབ་པ་
དེ་དག་ཚང་མ་ནི་ཇི་ལྟར་འབྲི་བ་དང་། ཇི་ལྟར་ཀློག་པ། རྩིས་ཇི་ལྟར་
རྒྱག་པ། བཟོ་ལྟ་གསར་བཟོ་བྱ་ཚུལ། དངོས་ཡོད་རྣམས་དྲན་གསོ་
གཏོང་བ་དང་གླེང་མོལ་བྱེད་པ། དངོས་ཡོད་ཐད་ལྟ་ཚུལ་འདོན་པ་དེ་
རེད།
དེ་བས། སློབ་གསོའི་བྱེད་ནུས་ནི་ཅི་ཞིག་རེད་དམ། སློབ་གསོའི་
ཐབས་ལམ་དམིགས་བསལ་བ་ཞིག་ཡོད་དམ། ཁྱེད་ཀྱིས་སློབ་ཕྲུག་
ཚོར་ཐབས་ལམ་ཞིག་སློབ་ཁྲིད་བྱས་ཏེ། དེ་ལྟར་སྤྱད་ནས་ཁོ་རང་ཕུལ་
དུ་བྱུང་བར་འགྱུར་ཞིང་། ཆེས་ཕུལ་དུ་བྱུང་བ་དེས་དམིགས་ཡུལ་གྱི་
འདུ་ཤེས་གོང་འཕེལ་གཏོང་བར་སློབ་ཁྲིད་བྱེད་ཀྱི་ཡོད་དམ། ལས་
ཀ་འཚོལ་བར་ཁོང་ལ་ཐབས་ལམ་བསླབ་པ་བརྒྱུད་ནས། ཁྱེད་ཀྱིས་
ཀྱང་ཁོང་ལ་སུན་སྣང་དང་ལེགས་འགྲུབ་ཀྱི་དཀའ་རྙོག་གིས་ཁུར་བོ་
བཀལ་སོང་། ཁོང་གིས་མི་ཚེའི་ནང་ལེགས་འགྲུབ་འོང་བར་འདོད
པར་མ་ཟད། ཞི་བདེའི་མི་ཞིག་ཏུ་འགྱུར་བར་འདོད། ཁོང་གི་མི་ཚེ་
ཧྲིལ་བོ་འགལ་འདུ་ཞིག་ཡིན་ལ། འགལ་འདུ་ཆེ་རུ་ཕྱིན་ཏེ་འཇིགས་
སྣང་ཇེ་ཆེར་སོང་ཡོད། འདི་ནི་དོན་དངོས་ཤིག་སྟེ། འགལ་འདུའི་
ཁྲོད་དྲག་གནོན་ཡོད་དུས། ཕྱི་ཕྱོགས་སུ་ལས་འགུལ་ཆེ་རུ་འགྲོ། ཁྱེད་
ཀྱིས་སློབ་ཕྲུག་ཚོར་ཐབས་ལམ་སྤྲོད་ཅིང༌། དེ་མཚུངས་སུ་ཁོང་ཚོར་
ཐུན་མོང་མིན་པའི་འདུ་བ་མི་སྙོམ་པ་དང་། འགལ་འདུའི་མཐར་ལྷུང་
བ་འདིས་སྣེ་ཁྲིད་པའི་སུན་སྣང་དང་ཡིད་ཆད་གོང་དུ་སྤེལ་བར་བྱེད།
ཁོས་ཐབས་ལམ་ཁྲོད་རང་གི་འཇོན་ཐང་ཤུགས་ཆེར་གོང་དུ་སྤེལ་བ་
དང་། ཁོང་གི་འདོད་རྔམ་དང་སུན་སྣང་ཆེ་རུ་བསྐྱེད་པར་བྱེད། ཁྱེད་
ཀྱིས་ཁོང་ལ་ཐབས་རྩལ་ལྡན་པར་སློབ་གསོ་སྤྲོད་ཀྱིན་ཡོད་པ་དེས་
ཁོང་གི་ཡིད་ཆད་སྣེ་ཁྲིད་པར་བྱེད་ངེས། དེ་བས། གནད་དོན་ནི། ཁྱེད་
ཀྱིས་ཁོང་འགལ་འདུའི་ཕྱོགས་སུ་མི་འདེད་པར་རོགས་རམ་བྱེད་ཐུབ་
བམ། གལ་སྲིད་ཁྱེད་ཀྱིས་ཁོང་ལ་ཁོ་རང་གིས་སྒྲུབ་ཀྱིན་པའི་བྱ་བར་
མོས་པ་བྱ་རྒྱུའི་རོགས་རམ་མི་བྱེད་ཚེ། ཁོ་རང་དེའི་ཕྱོགས་སུ་འདེད་
ངེས་སོ།།
ཁྱེད་ཀྱིས་ཤེས་སམ། གལ་སྲིད་སློབ་ཕྲུག་ཚོ་དབྱིབས་རྩིས་རིག་
པར་དགའ་མོས་ཡོད་ཅིང་། ཁོ་རང་དེར་དགའ་བ་ནི་དེའི་ཁྲོད་དུ་
མཐར་ཐུག་ཅིག་ཡོད་པས་སོ། ། ཁོ་རང་རྦད་དེ་དེར་འཐིམ་པར་བྱེད་
ཅིང་དམིགས་འདུན་གཞན་མེད་དོ། ། ཁོ་རང་དངོས་གནས་དབྱིབས་
རྩིས་རིག་པར་དགའ་ཞིང་དེ་ནི་སྤྲོ་སྣང་ཚད་མེད་པ་ཞིག་རེད། དེའི་
ཕྱིར། ཁོང་ལ་དེའི་ཁྲོད་གྲུབ་འབྲས་སྨིན་ཡོད། སློབ་མ་ཞིག་གིས་
རང་ཉིད་ཀྱི་ཆེད་དུ་བྱ་དངོས་ཤིག་ད་དུང་འཚོལ་ཞིབ་བྱེད་མ་ཐུབ་ཚེ།
ལམ་ཁ་འདི་ལྟ་བུའི་སྒོ་ནས་དགའ་མོས་འོང་བར་ཇི་ལྟར་སློབ་མར་
གཞོགས་འདེགས་བྱ་དགོས་སམ།
གལ་སྲིད་ཁྱེད་ལ་སྐད་ཆ་དེ་དྲིས་ན། དགེ་རྒན་ཞིག་ཡིན་པའི་
ཆ་ནས། སློབ་གྲྭ་འདིའི་དམིགས་ཡུལ་ཅི་ཞིག་ཡིན་པ་ཁྱེད་ཀྱིས་ལན་
འདེབས་བྱ་ཐུབ་བམ། ངས་ཤེས་འདོད་པ་ནི་ཁྱེད་ཅག་ཚང་མས་ཅི་
ཞིག་སྒྲུབ་བཞིན་པ་དང་། ཁྱེད་ཀྱིས་སློབ་མ་ཚོ་ཇི་ལྟ་བུ་ཞིག་ཏུ་འགྱུར་
བར་ཀུན་སློང་བཅངས་ཡོད། ཁྱེད་ཀྱིས་ཁོང་ཚོར་ངེས་གཏན་གྱི་ཁ་
ཕྱོགས་སུ་བཟོ་ལྟ་བཟོ་བ། ཆ་རྐྱེན་འདོན་པ། བཙན་སྐུལ་བྱེད་པར་
འབད་པ་བྱེད་ཀྱིན་ཡོད་དམ། ཁྱེད་ཀྱིས་སློབ་ཕྲུག་ཚོར་གནས་ཚུལ་
འགའ་ངོ་སྤྲོད་བྱས་ཏེ་གྲངས་རིག་པ་དང་། དངོས་ཁམས་རིག་པའི་
སློབ་ཁྲིད་བྱ་རྒྱུར་བརྩོན་གྱིན་ཡོད་དམ། དེ་ལྟར་ན་ཁོ་རང་འཕྲུལ་
ཆས རང་བཞིན་གྱི་སྒོ་ནས་ཐབས་རྩལ་ལྡན་པ་ཞིག་ཏུ་འགྱུར་ཞིང་།
འབྱུང་འགྱུར་ལམ་སྟོན་པ་ལེགས་པོ་ཞིག་བགྱི་ཐུབ་བམ། སློབ་ཕྲུག་
ཚོ་བླ་ན་མེད་པའི་བཟོ་ལས་འཕྲུལ་ཆས་ཀྱི་སྒོ་ནས་སྐྱེད་སྲིང་བྱ་རྒྱུར་
འབད་བརྩོན་བྱེད་བཞིན། དེ་ནས་ཁོ་རང་ཚན་རིག་པ་ལེགས་པོ་ཞིག་
དང་། འཆར་འགོད་པ། དངོས་ཁམས་སྨྲ་བ་ལ་སོགས་པར་འགྱུར་ངེས་
པར་འཛམ་གླིང་ཁྱོན་ཡོངས་ཀྱི་སློབ་གྲྭ་སྟོང་ཕྲག་གིས་འདི་ཉིད་དོན་
དུ་གཉེར་གྱིན་ཡོད། ཡང་ན། ཁྱེད་ཀྱིས་འདིར་དེ་ལས་ལྷག་པའི་བྱ་
བཞག་ཅིག་བསྒྲུབ་པར་བརྩོན་གྱིན་ཡོད་དམ། གལ་སྲིད་འདི་ལས་
ལྷག་པ་དོན་དུ་གཉེར་གྱིན་ཡོད་ཚེ། དེ་ནི་ཅི་ཞིག་རེད་དམ།
ང་ཚོར་ཅི་ཞིག་དགོས་པར་ངེས་པར་རང་ཉིད་ལ་གསལ་ཆ་ཡོད་
དགོས་ལ། ཏག་ཏག་འཕྲུལ་ཆས་རང་བཞིན་གྱི་མི་ཞིག་མིན་པར། མི་
བུ་ཆ་ཚང་བ་ཞིག་སྟེ། མི་ཞིག་ཡིན་ན་ངེས་པར་དུ་ཅི་ཞིག་ཡིན་དགོས་
པར་གསལ་བོར་བཟོ་དགོས། གལ་སྲིད་ང་ཚོས་ཕྱོགས་གཞན་ཞིག་ལ་
སྣང་མེད་གཏོང་བཞིན། ཤེས་བྱ་འཐོབ་པའི་ཁྲོད་ནས་ལག་རྩལ་ཅན་
དང་། བྱིས་པ་སྤྱང་གྲུང་ལྡན་པར་སྐྱེད་སྲིང་བྱེད་པ། འཕྲུལ་ཆས་རང་
བཞིན་གྱི་གནས་ཚུལ་དང་ཡིག་རྒྱུགས་ཐད་ཧ་ཅང་བློ་རིག་བསྒྲིམ་
ན༑ དེ་ལྟར་བྱིས་པ་ནི་ཕྱོགས་གཅིག་རང་བཞིན་ཅན་གྱི་མི་བུ་ཞིག་
ཏུ་འཚར་ལོངས་འབྱུང་བར་འགྱུར། ང་ཚོས་མི་བུ་ཆ་ཚང་བ་ཞིག་གི་
སྐོར་གླེང་མོལ་བྱེད་དུས། ང་ཚོས་འདོད་པའི་དོན་དེ་ནི་ནང་སེམས་
རྒྱུད་དུ་གོ་རྟོགས་ཡོད་པ། འཚོལ་ཞིབ་ལ་འཇོན་ཐང་ལྡན་པ། ནང་
སེམས་ཀྱི་གནས་བབ་ལ་བརྟག་ཅིང་དཔྱད་པ། སེམས་དེ་ལས་བརྒལ་
བའི་འཇོན་ཐང་ཅན་གྱི་སྐྱེས་བུ་ཁོ་ན་མིན་པར། རང་གི་ཕྱི་ཚུལ་ནས་
ཅི་ཞིག་སྒྲུབ་པར་མཁས་པའི་མི་ཞིག་ཀྱང་ཡིན་དགོས། འདི་གཉིས་
ངེས་པར་དུ་ལྷན་དུ་འགྲོ་དགོས་ལ། བྱིས་པ་སློབ་གྲྭ་ནས་ཐོན་པའི་
སྐབས་སུ། ཁོ་རང་ཕྱི་ནང་གཉིས་ཀ་ནས་ལེགས་པོ་ཞིག་བསྐྲུན་འདུག་
པར་བལྟ་རྒྱུ་དེ་ནི་སློབ་གསོའི་གནད་དོན་ངོ་མ་རེད།
དེ་རུ་ངེས་པར་དུ་འགོ་རྩོམ་པའི་ལྟེ་བ་ཞིག་ཡོད་དགོས་ལ། ལྟེ་བ་
དེ་ནས་བཟུང་ང་ཚོས་ནུས་པ་འདོན་དགོས། དེ་ལྟར་བྱས་ན། ང་ཚོས་
འཕྲུལ་ཆས་རང་བཞིན་གྱི་ཕྱོགས་ཁོ་ན་མིན་པར། མིའི་སེམས་ཀྱི་
གཏིང་ཟབ་པའི་ངོས་ཏེ། བསྒྲིབས་མེད་པའི་གཏིང་རིམ་ཡང་བློ་སྦྱོང་
བྱ་ཐུབ། ངས་དེ་ཕྱོགས་གཞན་ཞིག་ཏུ་གླེང་བར་བྱའོ། ། གལ་སྲིད་
ཁྱེད་ཀྱིས་འཕྲུལ་ཆས་བཟོ་ལས་ཁྱད་དུ་འཕགས་པའི་སློབ་མ་ཞིག་
སྐྱོང་བར་བློ་རྩེ་གཅིག་ཏུ་གཏད་ནས། ང་ཚོས་སྤྱིར་བཏང་སྒྲུབ་བཞིན་
པའི་ཕྱོགས་གཞན་དེ་སྣང་མེད་བཏང་ཚེ། དེ་ལྟ་བུའི་མི་བུ་དེར་ཅི་ཞིག་
འབྱུང་ངེས་སམ། གལ་སྲིད་ཁྱེད་ཀྱིས་མཆོག་ཏུ་གྱུར་བའི་བྲོ་འཁྲབ་
མཁན་གྱི་སློབ་མ་ཞིག་དང་། ཡང་ན། མཆོག་ཏུ་གྱུར་བའི་གྲངས་རིག
པ་སྨྲ་བ་ཞིག་སྐྱོང་བའི་ཐད་བློ་རྩེ་གཅིག་ཏུ་བསྒྲིམ་ན། ཅི་ཞིག་འབྱུང་
ངམ། ཁོ་རང་དེ་གར་མི་གནས་པར་དེ་ལས་ལྷག་པར་འགྱུར། ཁོ་རང་
ཕྲག་དོག་ཅན་དང་། ཁོང་ཁྲོ་ཚ་བོ། སུན་སྣང་ཅན། ཡིད་ཆད་ཀྱི་ནང་
ལྷག་ཅིང་འདོད་རྔམ་ཆེ་བ་ཞིག་ཡིན། དེ་བས། ཁྱེད་ཀྱིས་དེ་རུ་རྒྱུན་
དུ་ཟིང་འཁྲུག་ཆེ་བའི་སྤྱི་ཚོགས་ཤིག་བསྐྲུན་པར་ངེས། རྒྱུ་མཚན་ནི་
ཁྱེད་ཀྱིས་ཕྱོགས་གཅིག་ཏུ་ཆེས་མཐོའི་ལག་རྩལ་དང་བཟོ་ལས་འཕྲུལ་
ཆས་ནན་ཏན་བྱེད་ཀྱིན་ཡོད་ལ། ཕྱོགས་གཞན་ཞིག་སྣང་མེད་གཏོང་
བཞིན་ཡོད། གང་ལྟར། འཕྲུལ་ཆས་རང་བཞིན་གྱི་སྒོ་ནས་ཡང་དག་
པའི་མི་བུ་ཞིག་འོང་སྲིད། ཁོ་རང་སྤྱི་ཚོགས་འབྲེལ་ལམ་གྱི་ཁྲོད་ནས་
ནམ་རྒྱུན་འགལ་འདུའི་རང་བཞིན་དུ་གནས་ཡོད་ཅིང་། རྟག་པར་རང་
གི་ཁྱིམ་མཚེས་དང་ལྷན་དུ་འཐབ་འཛིང་ཁྲོད་གནས་ཡོད།
དེ་བས། བཟོ་ལས་འཕྲུལ་ཆས་ཀྱིས་ཡང་དག་པའམ་ལེགས་པའི་
སྤྱི་ཚོགས་ཤིག་ཐོན་སྐྱེད་བྱེད་མི་ཐུབ་ཀྱང། དེ་ཡིས་གང་དུ་དབུལ་
ཕོངས་མེད་ཅིང་ཕྱི་དངོས་པོའི་འདྲ་མཉམ་ཡོད་པའི་རླབས་ཆེ་བའི་
སྤྱི་ཚོགས་ཤིག་བསྐྲུན་སྲིད། རླབས་ཆེན་གྱི་སྤྱི་ཚོགས་ནི་དགོས་ངེས་
ཅན་གྱི་སྤྱི་ཚོགས་ལེགས་པོ་ཞིག་མིན་ལ། སྤྱི་ཚོགས་ལེགས་པོ་ཞིག་
གིས་སྒྲིག་ལམ་ལ་གོ་གནས་སྤྲོད་ཅིང་། སྒྲིག་ལམ་གྱི་དགོས་དོན་ནི་
དུས་ལྟར་སྦྱོང་བརྡར་ལ་འདུར་རྒྱུགས་བྱེད་པ་དང་། དུས་ལྟར་ཡི་གེ་
སྐྱེལ་བར་བྱེད་པའི་དོན་མིན་ལ།དེའི་དོན་ནི་དེ་ལས་བྱ་བ་གཞན་ཞིག་
ཡིན། འགྲོ་བ་མི་ལ་མཚོན་ན། སྒྲིག་ལམ་གྱི་དོན་ནི་རང་ཉིད་ཀྱི་ནང་
སེམས་ཀྱི་སྒྲིག་ལམ་ཡིན། དེ་ལྟ་བུའི་སྒྲིག་ལམ་གྱིས་མ་བསྐུལ་དང་
བླངས་སྒོས་སྤྱི་ཚོགས་ལེགས་པོ་ཞིག་འབྱུང་བར་བྱེད། ད་ནི་ལྟེ་བ་གང་
ཞིག་ནས་ང་ཚོས་འགོ་རྩོམ་པར་བྱའམ།
ཁྱེད་ཀྱིས་ངའི་དྲི་བར་གོ་བ་རེག་སོང་ངམ། གལ་སྲིད་ང་ཚོས་
ནང་བསམ་བློ་དང་མངོན་པར་གསལ་བའི་བཟོ་ལས་འཕྲུལ་ཆས་སྣང་
མེད་དུ་བཏང་ན། ང་ཚོས་ཅི་ཞིག་སྒྲུབ་པ་ཕྱོགས་གཅིག་རང་བཞིན་
ཅན་དུ་འགྱུར། དེ་བས། ངས་མཐའ་གཅིག་ཏུ་ལམ་བུ་ཞིག་འཚོལ་
དགོས་ཤིང་། ངས་ལས་འགུལ་ཞིག་འབྱུང་དུ་འཇུག་འདོད་ཅིང་དེ་ཡིས་
ཕྱོགས་གཉིས་ལ་ལྡེང་ངེས་དགོས། ད་བར་དུ་ང་ཚོས་ཕྱོགས་གཉིས་སུ་
དབྱེ་འབྱེད་བྱས་ཤིང་། ད་དུང་དེ་དག་ལ་དབྱེ་འབྱེད་བྱེད་མུས་རེད། ང་
ཚེས་ཕྱོགས་གཅིག་ལ་དོ་སྣང་སྤྲད་དེ། ངོས་གཞན་དེ་སྣང་མེད་གཏོང་
བར་བྱེད། ད་ལྟ་ཅི་ཞིག་བསྒྲུབ་པར་བརྩོན་བཞིན་པ་དེ་གཉིས་ཀ་
མཉམ་གཅིག་ཏུ་སྦྲེལ་རྒྱུ་དེ་རེད། གལ་སྲིད་དེར་ཡང་དག་པའི་སློབ་
གསོ་ཞིག་ཡོད་ན། སློབ་ཕྲུག་ཚོ་དབྱེ་འབྱེད་གཉིས་ཀྱི་ཕྱོགས་སུ་གསོ་
སྐྱོང་མི་བྱའོ། ། ལས་འགུལ་གཅིག་གི་རྐྱེན་གྱིས་ཁོ་རང་ཕྱོགས་གཉིས་
ལ་བསྐྱོད་པར་ནུས། དེ་ལྟར་མ་ཡིན་ནམ། ཁོས་རང་ཉིད་འཕྲུལ་
ཆས་རང་བཞིན་གྱི་སྒོ་ནས་ཡང་དག་པ་ཞིག་བསྐྲུན་པར། རང་ཉིད་
ཀྱང་རིན་ཐང་ཡོད་པའི་མི་ཞིག་བསྐྲུན་དགོས། འདིས་གོ་བརྡ་ཞིག་
སྤྲོད་ཐུབ་བམ་མི་ཐུབ། གཙང་པོ་ནི་དུས་རྟག་ཏུ་གཅིག་མཚུངས་ཡིན་
ལ༑ གཙང་འགྲམ་ནི་རྣམ་པ་སྣ་ཚོགས་དང༌། གཙང་པོ་ནི་གཞན་
པའི་དགོས་དམིགས་མང་པོའམ་ཡང་ན། བཟོ་ལས་རང་བཞིན་གྱི་སྒོ་
ནས་བེད་སྤྱོད་པར་བྱེད། འོན་ཀྱང་། དེ་ནི་ད་དུང་གཙང་པོ་ཡིན། ཅིའི་
ཕྱིར་ང་ཚོས་བཟོ་ལས་འཕྲུལ་ཆས་རང་བཞིན་གྱི་འཇིག་རྟེན་དང་དེ་
ལས་གཞན་པའི་འཇིག་རྟེན་དབྱེ་འབྱེད་བྱེད་དགོས་སམ། ང་ཚོས་
བཤད་རྒྱུར། "གལ་སྲིད་ང་ཚོས་བཟོ་ལས་འཕྲུལ་ཆས་རང་བཞིན་གྱི
འཇིག་རྟེན་ཡང་དག་པ་ཞིག་བསྐྲུན་ཐུབ་ན། ང་ཚོས་མི་ཚང་མའི་ཆེད་
སྡོད་ཁང་དང་། གྱོན་ཆས། ཁ་ཟས་བཅས་འདོད་ཅིང་། ད་ལྟ་བཟོ་ལས་
འཕྲུལ་ཆས་རང་བཞིན་དང་ལྷན་དུ་ང་ཚོས་རང་ཉིད་ལ་ཐུགས་ཁུར་
བགྱི་བར་འཇུག་དགོས་"ཟེར། དེ་རུ་ནང་སེམས་ཀྱི་འཇིག་རྟེན་ཁོ་ནས་
ཐུགས་ཁུར་བྱེད་པའི་རིགས་ཤིག་ཀྱང་ཡོད། ཁོ་ཚོས་ནང་སེམས་ཀྱི
འཇིག་རྟེན་ཟེར་བར་ནན་ཏན་བྱེད་ཅིང་། ཁོང་ཚོ་དེ་ལས་མང་བ་ཁེར་
རྐྱང་དང་། རང་ཉིད་གཅེས་འཛིན། ཁ་ཕྱོགས་ངེས་མེད་ཆགས་ནས།
རང་ཉིད་ཀྱི་ཡིད་ཆེས་དང་། ལྟ་བ། འཆར་སྣང་ལ་འཇུག་པར་བྱེད། དེ་
རུ་འདི་ལྟ་བུའི་དཔེ་མི་སྲིད་པའི་ཤོག་ཁག་ཡོད་ཅིང་། གང་ལྟར་ང་ཚོས་
ངེས་པར་དུ་འདི་གཉིས་ཕྱོགས་གཅིག་ཏུ་འཁྲིད་འོང་དགོས། ཕྱི་དང་
ནང་ལ་མི་ཚེ་དབྱེ་འབྱེད་བྱས་པས། ད་ནི་ང་ཚོས་དེ་དག་ཕྱོགས་གཅིག་
ཏུ་བསྡུམ་པར་བརྩོན་དགོས། ངའི་བསམ་པར་བྱེད་ཐབས་དེས་ཀྱང་དེ་
ལས་མང་བའི་དཀའ་རྙོག་བསླང་འོང་སྲིད། དེ་ལས་ལྡོག་སྟེ། གལ་སྲིད་
ང་ཚོས་ལྟེ་བ་དང་། ལས་འགུལ། ཐབས་ལམ་བཅས་རྙེད་ན། དེས་དབྱེ་
འབྱེད་མི་བྱེད་པར། ང་ཚོས་ཕྱོགས་གཉིས་ཀར་ཆ་མཉམ་པའི་སྒོ་ནས་
ནུས་པ་འདོན་ཐུབ།
བླ་ན་མེད་པའི་རྣམ་དཔྱོད་དེ་ལས་འགུལ་ཅི་ཞིག་ཡིན་ནམ།
ཉམས་མྱོང་དང་གནས་ཚུལ། ཤེས་བྱ་བཅས་ལས་ལུང་འདྲེན་བྱས་ཤིང་
སྔོན་དཔག་གིས་རྟོགས་པ། བློ་རིག་བཀྲ་བ་ཞེས་པའི་ཐ་སྙད་བེད་མ་
སྤྱད་པར། ངས་"རྣམ་དཔྱོད་"ཅེས་པའི་ཐ་སྙད་དེ་བེད་སྤྱོད་ཀྱིན་ཡོད།
གོ་རྟོགས་ཟབ་མོས་རྣམ་དཔྱོད་ཀྱི་ལས་འགུལ་ཞིག་སྐྲུན་པར་བྱེད་ཅིང་།
རྙོག་འཛིང་དང་དབྱེ་འབྱེད་འདི་དག་ཚང་མ་ཤེས་རྟོགས་ཐུབ་པའི་ལས་
འགུལ་དེ་ཅི་ཞིག་ཡིན་ནམ།
ང་ཚོས་འཇིག་རྟེན་འདིའི་སྟེང་ལས་འགུལ་གཉིས་སྤེལ་བཞིན་
པ་མཐོང་ཐུབ། གཏིང་ཟབ་པའི་ཆོས་ལུགས་ཀྱི་ལས་འགུལ་དེས་རྒྱུན་
དུ་སྐྱེ་བོ་འཚོལ་བར་བྱེད་ཅིང་། དེ་ཡིས་སྐྱེ་བོ་དེ་(Catholicism)ཁེ་
ཐོ་ཆོས་ལུགས་དང་། (Protestanism)ཕི་རོ་ཊེ་སི་ཊི་ཆོས་ལུགས།
(Hinduism)ཧིན་རྡུའི་ཆོས་ལུགས་སུ་སྒྱུར་བར་བྱེད། འཇིག་རྟེན་
འདིའི་བཟོ་ལས་འཕྲུལ་ཆས་ཀྱི་ལས་འགུལ་ཏེ། གློག་ཀླད་དང་རང་
འགུལ་འཕྲུལ་འཁོར་བཀོད་སྤྱོད་ཀྱི་འཇིག་རྟེན་དེས་སྐྱེ་བོ་ལ་ཁོམ་ལོང་
དེ་ལས་མང་པོ་སྟོབ་པར་བྱེད། ཆོས་ལུགས་ཀྱི་ལས་འགུལ་དེ་ནི་ཧ་
ཅང་ཐེབས་ཆག་དང་ཉུང་ངུ་ཞིག་གིས་མཉམ་ཞུགས་བྱེད་ཀྱིན་ཡོད།
བཟོ་ལས་འཕྲུལ་ཆས་དེ་སྟོབས་ཤུགས་ཆེ་ནས་ཆེ་རུ་འགྱུར་ཞིང་། སྐྱེ་
བོ་ནི་དེའི་ཁྲོད་དུ་མི་སྣང་བར་གྱུར་ཏེ། དེ་ལས་ལྷག་པའི་འཕྲུལ་ཆས་
རང་བཞིན་ཅན་དུ་འགྱུར་བཞིན་ཡོད། དེ་བས། སྐྱེ་བོས་འཕྲུལ་ཆས་
རིང་ལུགས་འདི་ལས་བྱོལ་བར་འབད་ནས་ཟློས་གར་དང༌། སྒྱུ་རྩལ།
རོལ་དབྱངས། རི་མོ་བཅས་ཀྱི་ཁྲོད་ནས་བྱ་དངོས་གསར་པའི་རིགས་
འཚོལ་ཞིབ་ལ་བརྩོན་གྱིན་ཡོད། གལ་སྲིད་ཆོས་ལུགས་ཀྱི་ངོས་ནས་
བཤད་ན། "དེ་ནི་ལོག་ལམ་རེད་"ཟེར་ཞིང་། དེ་ལས་རྒྱང་ལ་གྱེས་ནས་
རང་གི་འཇིག་རྟེན་དུ་བསྐྱོད་པར་བྱེད།ཁོ་ཚོས་འཕྲུལ་ཆས་རང་བཞིན་
གྱི་ལམ་བུ་དེ་གཉིས་ཏེ། མི་ལྡེང་བའི་ཆ་དང་མ་སྨིན་པའི་ཆ་དེ་མཐོང་
མི་ཐུབ། ད་ནི་ང་ཚོས་དེ་རུ་མི་ལྡེང་བའི་ཆ་གཉིས་ཡོད་པ་དེ་མཐོང་
ཐུབ་བམ། གལ་སྲིད་ང་ཚོས་དེ་མཐོང་བ་ན། ང་ཚོས་འཕྲུལ་ལས་རང་
བཞིན་མ་ཡིན་པའི་ལས་འགུལ་ཞིག་རྟོག་ཞིབ་བྱ་བར་འགོ་རྩོམ་གྱིན་
ཡོད། དེས་ཕྱོགས་གཉིས་ལ་ཁྱབ་པར་ངེས།
གལ་སྲིད་ང་ལ་སློབ་གསོ་སྤྲོད་རྒྱུའི་བྱིས་པ་ཞིག་ཡོད་ན། ངས་
ཁོང་ལ་འཕྲུལ་ཆས་རང་བཞིན་དང་མི་ལྡེང་བའི་ཆ་གཉིས་ཀྱི་བརྒྱུད་
རིམ་དེ་རྟོགས་ཐུབ་པར་རོགས་རམ་བྱ་འདོད་དེ། ཐོག་མའི་བརྟག་
དཔྱད་དང་མི་ལྡེང་བའི་ཆ་གཉིས་ཀྱི་ཁྲོད་ནས་ཁོང་ལ་སྟངས་འཛིན་
བྱེད་ཀྱི་ཡོད་སྟབས། བརྟག་དཔྱད་བརྒྱུད་ནས་དེ་ལྟར་འོང་བའི་རྣམ་
དཔྱོད་ཅིག་སྐྱེ་ཐུབ་པར་འདོད།
སྐུ་ཞབས་རྣམ་པ་ཚོ། མེ་ཏོག་དེ་དག་གི་མཛེས་སྡུག་དང་བཀྲག་
མདངས་ལ་གཟིགས་དང་། ད་ནི་ང་རང་དགེ་རྒན་ཞིག་ཡིན་པར་ཆ་
མཚོན་ན། སློབ་ཕྲུག་ཚོར་མེ་ཏོག་དེ་དག་མཐོང་བར་རོགས་རམ་ཇི་
ལྟར་བྱ་དགོས་པ་དང། མ་ཟད་གྲངས་རིག་པ་ལ་ཧ་ཅང་ལེགས་པོ་ཞིག་
ཏུ་ཇི་ལྟར་འགྱུར་དགོས་སམ། གལ་སྲིད་ངས་མེ་ཏོག་ཁོ་ནར་དོ་སྣང་
བྱས་ཏེ། ང་རང་གྲངས་རིག་པར་ལེགས་པོ་མེད་ཚེ། ང་ལ་ནོར་འཁྲུལ་
ཞིག་འབྱུང་ངེས་ཡིན། གལ་སྲིད་ངས་གྲངས་རིག་པར་དོ་སྣང་བྱས་
ནའང་ང་ལ་ནོར་འཁྲུལ་ཞིག་བྱུང་ཡོད།
ཁྱེད་ཀྱིས་བཟོ་ལས་འཕྲུལ་ཆས་རང་བཞིན་གྱི་གནས་ཚུལ་
སེམས་རྒྱུད་ལ་སྦྱོར་མི་ཐུབ་པ་དེ་ཐོག་མར་ལེགས་པའི་ངོ་བོར་འགྱུར་
བར་བྱས་ནས། དེ་ནས་ཁྱེད་ཀྱིས་ངེས་པར་དུ་གཞན་དག་ལའང་སློབ་
སྦྱོང་བྱེད་དགོས་པར་ཤོད་ཀྱི་ཡོད། ཤེས་བྱ་ཐོབ་པར་ལོ་མང་པོའི་རིང་
ཁྱེད་ཀྱི་སྙིང་རུས་བསྐྱེད་པ་དེས། ཁྱེད་ཀྱིས་ནང་སེམས་སུ་ཚོར་ཤེས་
དང་འཇོན་ཐང་ལ་བལྟ་བ་དེར་གཏོར་བཤིག་བཏང་ཡོད། གཞན་དག་
གམ་ཡང་ན་གང་ཞིག་ལ་གཟབ་ནན་བྱས་པ་བརྒྱུད་ནས་ཁྱེད་རང་
ཚོར་ཤེས་སྐྱེན་པོ་མེད་པར་འགྱུར་ཞིང་། རྣམ་དཔྱོད་ཀྱི་སྙིང་པོ་ནི་ཚོར་
འདུ་སྐྱེན་པོ་དེ་རེད།
དེ་བས། ང་ཚོས་བྱིས་པ་ཞིག་ལ་ཚང་དགོས་པར་འདོད་པའི་ཁྱད་
ཆོས་དེ་ནི་ཚོར་ཤེས་སྐྱེན་པོའི་ཚད་མཐོ་བའི་བརྒྱུད་རིམ་ཞིག་ཡིན་
ལ༑ ཚོར་ཤེས་སྐྱེན་པོ་ནི་རྣམ་དཔྱོད་ཅིག་སྟེ། དེ་ནི་དཔེ་ཆ་ལས་བྱུང་བ་
ཞིག་མིན་ནོ། ། གལ་སྲིད་ཁྱེད་ཀྱིས་གྲངས་རིག་པ་སྦྱངས་པའི་བརྒྱུད་
རིམ་དུ་ལོ་ངོ་བཞི་བཅུ་ལྷག་བཏང་ཡང་། མེ་ཏོག་འདི་དག་ལའང་ལྟ་མི་
ཐུབ་པར་གྲངས་རིག་པར་སློབ་སྦྱོང་བྱེད། གལ་སྲིད་དེ་རུ་རྣམ་དཔྱོད་
དེའི་ལས་འགུལ་ཞིག་ཡོད་ན། དེ་ཡིས་ཕྱོགས་གཉིས་ལ་ཁྱབ་པར་ངེས།
ད་ནི་དགེ་རྒན་གྱི་སྤྱི་ཚོགས་ཤིག་ལ་མཚོན་ན། ང་དང་ཁྱེད་ཀྱིས་"བྱིས་
པའི་"དུས་སུ་ཚོར་ཤེས་སྐྱེན་པོའི་ལས་འགུལ་ཞིག་ཇི་ལྟར་བསྐྲུན་ཀྱིན་
ཡོད།
སློབ་ཕྲུག་ཚོར་ངེས་པར་དུ་རང་དབང་ཡོད་དགོས་ཤིང་། དེ་མིན་
ཁོང་ཚོ་ཚོར་ཤེས་སྐྱེན་པོ་ཅན་དུ་འགྱུར་མི་ཐུབ། གལ་སྲིད་ཁོ་རང་
གྲངས་རིག་པ་སྦྱོང་བའི་བརྒྱུད་རིམ་ཁྲོད་རང་དབང་མེད་ན། གྲངས་
རིག་པར་སྤྲོ་སྣང་འཕེལ་ཞིང་རང་གི་བསམ་བློ་དེར་གཏོད་པར་བྱེད་
པ་དེ་ནི་རང་དབང་ཡིན་ལ། ཁོང་གིས་དགོས་ངེས་དང་མཐུན་པའི་སྒོ་
ནས་དེའི་ཐད་ལ་སློབ་སྦྱོང་བྱེད་མི་ཐུབ། མེ་ཏོག་འདི་དག་དང་དེའི་
མཛེས་སྡུག་ལ་གཟིགས་དང་། ང་ཚོར་ཡང་ངེས་པར་དུ་རང་དབང་
ཡོད་དགོས། དེའི་ཕྱིར། དེ་རུ་ཐོག་མར་རང་དབང་ཡོད་དགོས། དེའི་
དོན་ནི་ངས་བྱིས་པ་དེ་ལ་རང་དབང་ལྡན་པར་ངེས་པར་དུ་རོགས་རམ་
བྱེད་དགོས། རང་དབང་གིས་སྒྲིག་ལམ་ཞིག་ཤུགས་ལ་སྟོན་པར་བྱེད་
དེ༑ རང་དབང་གི་དོན་ནི་ཉིན་གུང་ཟ་མ་ཟ་རུ་འོང་བ་དང་། ཁོ་རང་
དགའ་དུས་འཛིན་གྲྭར་འགྲོ་བ། བྱིས་པ་དེ་ཅི་ཞིག་ལ་དགའ་ན་དེར་
འཇུག་པར་བྱེད་པའི་དོན་མིན་ནོ།
ཞིབ་འཇུག་བྱེད་པ་དང་ལས་དོན་གཉེར་བ། སློབ་སྦྱོང་བྱེད་པའི་
བརྒྱུད་རིམ་ཁྲོད་མི་ཞིག་གིས་ཚོར་ཤེས་སྐྱེན་པོའི་ཚད་མཐོ་ཤོས་ཀྱི་
བརྒྱུད་རིམ་ནི་རྣམ་དཔྱོད་ཡིན་པར་ཤེས་རྟོགས་ཐུབ། རྣམ་དཔྱོད་དེ་
རང་དབང་ཁོ་ནའི་ཁྲོད་འོང་ཞིང་། འོན་ཀྱང་བྱིས་པ་ཞིག་ལ་དེ་ལྟར་
སྤྲོད་པར་ང་ཚོའི་ཕྱོགས་ནས་རྣམ་དཔྱོད་ཧ་ལས་པ་ཞིག་དགོས། ཁོང་
ལ་རང་དབང་འཐོབ་པར་རོགས་རམ་བྱེད་པར་དགའ་བོ་ཡོད། ཡིན་
དེ་མཚུངས་སུ་མོས་མཐུན་མེད་པའི་སྒྲིག་ལམ་དང་སྒྲིག་ནའང།
ཁྲིམས་ཡོད། གང་ལ་བརྟག་ཅིང་དཔྱད་ན་གང་ཟག་ཅིག་ལ་ངེས་
པར་དུ་རང་དབང་ཁོ་ན་མིན་པར་སྒྲིག་ལམ་ཞིག་ཀྱང་ཡོད་དགོས།
སྒྲིག་ལམ་འདི་ཡང་ལམ་སྲོལ་དེ་དང་བསྟུན་ནས་ཁོ་རང་ལེགས་པོ་
འོང་བར་དམ་དུ་འཆིང་བར་བྱེད་པ་ཞིག་དང་། བྱིས་པར་བཙན་གྱིས་
བཀའ་གཏོང་བར་ཕྱི་ནས་འོངས་པའི་བྱ་དངོས་ཤིག་མིན། བཟོ་ལས་
འཕྲུལ་ཆས་རང་བཞིན་དང་ཆོས་ལུགས་རང་བཞིན་གྱི་བརྒྱུད་རིམ་
འདི་གཉིས་བདོག་པའི་ཞིབ་འཇུག་ཁྲོད། དེ་རུ་བློ་རྩེ་གཅིག་སྒྲིམ་ཡོད་
པར་བརྟེན་སྒྲིག་ལམ་ཡོད། དེར་བརྟེན། གང་ཟག་ཅིག་གིས། "ཞེད་
སྣང་དང་གཅིག་གྱུར། རང་དབང་ཕྱེད་ཙམ་ལྡན་པ་བརྒྱུད་ནས་མིན་
པར། ང་ཚོར་ཇི་ལྟར་བྱས་ནས་བུའམ་ཡང་ན་བུ་མོ་དེར་ཆ་ཚང་བའི་
རང་དབང་ཡོད་ཅིང་། སྒྲིག་ལམ་ལེགས་པར་ལྡན་པ་ཞིག་དགོས། དེ་
མཚུངས་སུ་ཆ་ཚང་བའི་སྒོ་ནས་རང་དབང་དང་སྒྲིག་ལམ་ལེགས་པར་
ལྡན་པར་རོགས་རམ་བྱེད་ཐུབ་བམ་"ཞེས་དྲི་བ་དྲིས་བྱུང་། གང་ཟག་
ཅིག་དང་པོ་དེ་མིན་ཚེ། གཞན་དེ་ཡིན་དགོས་ཏེ། དེ་གཉིས་མཉམ་
དུ་བསྐྱོད་པས་སོ། ། ད་ནི་ང་ཚོས་ཇི་ལྟར་བྱས་ནས་འདི་བསྒྲུབ་པར་
ང་ཚོས་ཁ་གསལ་བོའི་སྒོ་ནས་རང་དབང་དེ་རྦད་དེ་གལ་བྱའམ།
འགངས་ཆེ་བར་མཐོང་ངམ། རང་དབང་དེའི་དོན་ནི་མི་ཞིག་ཅི་ཞིག་
ལ་དགའ་ན་དེ་བསྒྲུབ་པའི་དོན་མིན་ནོ། ། ཁྱེད་རང་ཅི་ཞིག་ལ་དགའ་
བ་དེར་ཁྱེད་ཀྱིས་གང་ཡང་བསྒྲུབ་མི་ཐུབ་སྟེ། རྒྱུ་མཚན་ནི་མི་ཚེའི་
ནང་ཁྱེད་ལ་རྒྱུན་དུ་འབྲེལ་ལམ་དེ་གཞན་དང་ལྷན་དུ་ཡོད་པས་སོ། །
ཆ་ཚང་བའི་སྒོ་ནས་རང་དབང་ཙམ་མ་ཟད། གཅིག་གྱུར་མེད་པའི་
སྒྲིག་ལམ་ལེགས་པར་སྲུང་བའི་དགོས་ངེས་དང་གལ་ཆེན་དེ་རྟོགས་
པར་གྱིས་དང་། ཁྱེད་ཀྱི་ཡིད་ཆེས་དང་། འཆར་སྣང་། ལྟ་གྲུབ་བཅས་
ནི་བཅོས་མ་ཡིན་པར་རྟོགས་པར་གྱིས་དང་། ཁྱེད་ཀྱིས་ངེས་པར་དུ་
དེ་དག་ཚང་མ་ཤེས་དགོས་ལ། དེ་མཐོང་བ་ན་ཁྱེད་ལ་ངེས་པར་དུ་ཆ་
ཚང་བའི་སྒོ་ནས་རང་དབང་ཡོད། དེ་མ་གཏོགས་ཁྱེད་ཀྱིས་འགྲོ་བ་མི་
བཞིན་དུ་ནུས་པ་འདོན་མི་ཐུབ།
ད་ནི་ངའི་བསམ་པར་གལ་སྲིད་ཁྱེད་ཀྱིས་འདི་ནི་འཆར་སྣང་
དང་། ཡང་ན་དོན་དངོས་ཏེ་སྣག་ཚའི་སྒམ་བཞིན་མངོན་སུམ་ལྟ་བུར་
མཐོང་ན། དགེ་རྒན་གྱི་ཚོགས་སྡེ་ཞིག་ཡིན་པའི་ཆ་ནས། ཁྱེད་ཀྱིས་
བྱིས་པར་ཆ་ཚང་བའི་སྒོ་ནས་རང་དབང་ལྡན་པའི་གལ་ཆེའི་རང་
བཞིན་ཤེས་པ་ཙམ་མིན་པར། དེར་སྒྲིག་ལམ་དང་སྒྲིག་ཁྲིམས་ཡོད་
པར་ངོས་འཛིན་ཐོབ་དུས། ཁྱེད་ཀྱིས་ཁོང་ལ་རོགས་རམ་ཇི་ལྟར་བྱས་
ཏེ༑ ད་གཟོད་རང་དབང་དང་སྒྲིག་ལམ་ཁྲོད་ཁོང་ལ་གསོན་ཤུགས་
རྒྱས་སུ་འཇུག་གམ། ཁྱེད་ཀྱིས་བྱིས་པར་སྐད་ཤུགས་བསྐྱོན་ནས་དེ་
བསྒྲུབ་མི་ནུས་ལ། བྱིས་པར་གཅར་རྡུང་བྱས་ནས་བསྒྲུབ་མི་ཐུབ། ཁོ་
རང་གཞན་ཞིག་དང་བསྡུར་བ་དེས་ཀྱང་བསྒྲུབ་མི་ནུས། བཙན་ཤེད་
དང་། གནོན་ཤུགས་ཀྱི་རྣམ་པའམ། ཡང་ན་ཁོང་ལ་སྐར་གྲངས་སྤྲོད་
མི་སྤྲོད་ཀྱི་ལམ་ལུགས་དེས་བསྒྲུབ་མི་ཐུབ།
གལ་སྲིད་ཁྱེད་ཀྱིས་བྱིས་པ་ཞིག་རང་དབང་ལྡན་ཞིང་། དེ་
མཚུངས་སུ་སྒྲིག་ལམ་ལེགས་པར་ལྡན་པའི་གལ་ཆེའི་རང་བཞིན་
རྟོགས་ན། གལ་སྲིད་ཁྱེད་ཀྱིས་ཁོང་ལ་ཉེས་ཆད་དང་འཇམ་པོའི་བསླུ་
བྲིད་ཀྱིས་ནུས་པ་གང་ཡང་མི་ཐོན་ཚེ། ཁྱེད་ཀྱིས་རང་སེམས་ནས་
རྦད་དེ་ཡོད་ཚད་འདོར་བར་བྱེད།
ལམ་སྲོལ་རྙིང་པས་རང་དབང་བསྐྲུན་མི་ཐུབ་སྟེ། དེས་མི་རྣམས་
ཁ་ལ་ཉན་ཞིང་སྒྲིག་སྲོལ་ལྡན་པར་བཟོ་ནུས། འོན་ཀྱང་། གལ་སྲིད
ཁྱེད་ཀྱིས་རང་དབང་དེ་ཁྱོན་ཡོངས་ནས་དགོས་ངེས་སུ་རྟོགས་ན། དེ་
ལ་བརྟེན་ནས་སྒྲིག་ལམ་ནི་གལ་འགངས་ཆེ་བ་ཞིག་ཡིན།དུས་རབས་
མང་པོའི་རིང་ང་ཚོས་ལག་ལེན་དུ་བསྟར་མྱོང་བའི་ལམ་སྲོལ་འདི་
དག་ངེས་པར་དུ་རྒྱང་ལ་བསྐྱུར་དགོས།
དཀའ་ངལ་ནི་འདི་ལྟ་སྟེ། ཁྱེད་ཀྱིས་ལམ་སྲོལ་རྙིང་པ་ལག་ལེན་
བསྟར་ན། གློ་བུར་དུ་ཁྱེད་རང་དེ་དག་གི་འགོག་རྐྱེན་དུ་འགྱུར། དེ་
བས། ཁྱེད་ཀྱིས་རྦད་དེ་མི་འདྲ་བའི་ལམ་བུ་ཞིག་ཏུ་མནོ་བསམ་གཏོང་
དགོས་པ་དེས་དཀའ་ཁག་ཅིག་ལ་གདོང་གཏད་ཡོད། དེ་ནི་ཁྱེད་ཀྱི
དཀའ་ངལ་དང་ཁྱེད་ཀྱི་འགན་འཁྲི་རེད། ཁྱེད་ལ་གནད་དོན་འདི་དག་
གིས་གདོང་གཏད་ཡོད། གཅིག་བྱས་ན་ཁྱེད་ཀྱིས་ལམ་སྲོལ་རྙིང་པ་
དག་ལག་ཏུ་བསྟར་མི་ཐུབ། རྒྱུ་མཚན་ནི། ཁྱེད་ཀྱིས་བྱིས་པ་དེ་ངེས་
པར་དུ་ཁྱོན་ཡོངས་ནས་རང་དབང་ལྡན་པ་དང་། ད་དུང་ཡང་དེ་རུ་
སྒྲིག་ལམ་ཡོད་པ་རྟོགས་ཡོད་པས་སོ། ། དེར་བརྟེན། ཁྱེད་ལ་ཅི་ཞིག་
བྱུང་བ་དེ་ད་ལྟའི་ཆར་སུ་ཞིག་གིས་ཁས་ལེན་བྱེད་ཅིང་།སྤྱི་འགྲོས་རྙིང་
པ་ཞིག་གིས་ནུས་པ་འདོན་ཐུབ་བམ། ཁྱེད་ཀྱིས་སྤྱི་འགྲོས་དེ་རྒྱང་ལ་
དོར་ཏེ། དཀལ་ངལ་དེ་གསར་པ་ཞིག་ཏུ་ལྟ་བཞིན་ཡོད། ཁྱེད་ཀྱིས་དེ་
ལྟར་བྱེད་ཀྱིན་མེད་དམ། རང་དབང་ཡོད་པའི་སེམས་ཁམས་གཙང་
མ་ཞིག་གིས་དཀའ་ངལ་ལ་ལྟ་བཞིན་ཡོད།
དགེ་རྒན། དེ་རྟོགས་པར་བགྱི་བ་ལ། གང་ཟག་ཅིག་རྒྱུན་དུ་
གནས་བབ་དེའི་ཁྲོད་ཡོད་སྲིད་དམ།
ཀིར་ཤུ་ན་མུར་ཏི། གལ་སྲིད་ཁྱེད་ཀྱིས་དེ་མ་མཐོང་ན། འོན་
ཀྱང་རྒྱུན་དུ་དེ་མཐོང་བར་འདུན་པ་ཆེ་སྟེ། དེ་ནི་སྙིང་པོ་མེད་པ་ཞིག་
རེད། ཐེངས་ཤིག་ལ་མཐོང་བ་དེ་མྱུ་གུ་ཞིག་ས་འོག་ཏུ་འཇོག་པ་ལྟ་བུ་
སྟེ་དེ་ནི་སྨིན་པར་འགྱུར་ངེས། ཡིན་ནའང་། ཁྱེད་ཀྱིས་དེ་རྒྱུན་དུ་ངེས་
པར་དུ་མཐོང་དགོས་ཟེར་ན། ཁྱེད་རང་ལམ་སྲོལ་རྙིང་པར་ཕྱིར་ལོག་
པ་རེད།
ཅི་ཞིག་བྱུང་བར་ལྟོས་དང་། སྒྲིག་ལམ་དང་། རང་དབང་། དཔེ་
ཁྲིད་བྱེད་སྟངས་སྐོར་གྱི་ལམ་སྲོལ་རྙིང་པའི་བསམ་བློ་དེ་ཁྱེད་རང་
ལས་རྒྱང་དུ་བསྐྱུར་ཟིན། དེར་བརྟེན། ཁྱེད་ཀྱིས་དཀའ་ངལ་དེ་དག་
ལ་ཕྱོགས་འདྲ་མིན་གྱི་སྒོ་ནས་ལྟ་བཞིན་ཡོད། ཁྱད་པར་ནི་འདི་ལྟ་སྟེ།
ད་ནི་ཁྱེད་ཀྱི་སེམས་པར་བལྟ་བར་རང་དབང་ལྡན་ལ། སྒྲིག་ལམ་དང་
རང་དབང་གི་གནད་དོན་ལ་བརྟག་ཅིང་དཔྱད་པར་རང་དབང་ཡོད།
ཁྱེད་ཀྱིས་བྱིས་པར་ཉེས་ཆད་མི་གཏོང་ཞིང་བྱ་དགའ་མི་སྟེར་བར། ད་
དུང་ཡང་ངེས་པར་དུ་རྦད་དེ་རང་དབང་དང་སྒྲིག་ལམ་ལྡན་པ་ཞིག་ཏུ་
ཇི་ལྟར་སྐྱོང་བར་བྱེད་དམ།
དགེ་རྒན། ངའི་བསམ་པར་དགེ་རྒན་ལའང་བྱིས་པ་བཞིན་
དཀའ་ངལ་ཡོད་དེ། ཁོང་གིས་བསམ་པའི་རང་དབང་དང་སྒྲིག་ལམ་དེ་
ལྷན་དུ་བསྐྱོད་དགོས་པའི་ཕྱོགས་ནས་ནུས་ཤུགས་འདོན་དགོས། ད་ནི་
ཁོང་གི་བསམ་བློའི་ནང་སྒྲིག་ལམ་དང་རང་དབང་སོ་སོར་ཕྱེས་ཡོད།
ཁོས་ཤོད་རྒྱུར།རང་དབང་ནི་སྒྲིག་ལམ་གྱི་ལྡོག་ཕྱོགས་དང་།སྒྲིག་ལམ་
ནི་རང་དབང་གི་ལྡོག་ཕྱོགས་ཡིན་ཟེར།
ཀིར་ཤུ་ན་མུར་ཏི། ངའི་བསམ་པར་ང་ཚོས་བྱ་བ་ཞིག་ལ་ཆད་
ལྷག་ཤོར་གྱིན་འདུག ང་ཚོས་གཟེངས་བསྟོད་དང་ཉེས་ཆད་ཀྱི་སྲོལ་
རྒྱུན་རྙིང་པ་དེ་དག་ཤི་ཟིན་པ་རྟོགས་དུས། ཁྱེད་ཀྱི་བསམ་བློར་དེ་ལས་
ལྷག་པའི་གསོན་ཤུགས་རྒྱས་ཡོད། རྒྱུ་མཚན་ནི་ཁྱེད་ཀྱིས་དཀའ་ངལ་
འདི་སེལ་ཐབས་བྱེད་དགོས་ཤིང་། ཁྱེད་ཀྱི་བསམ་བློར་གསོན་ཤུགས་
རྒྱས་ཡོད། གལ་སྲིད་དེར་གསོན་ཤུགས་རྒྱས་ཡོད་ན། དེས་གནད་
དོན་ལ་འབྲེལ་འདྲིས་བྱེད་ངེས། རྒྱུ་མཚན་ཁྱེད་ལ་རང་དབང་ཡོད
ཅིང་རང་དབང་རྟོགས་པས་སོ། ། ཁྱེད་རང་འཛིན་གྲྭའི་ནང་དུས་ལྟར་
དུ་འབྱོར་ཞིང་། བསམ་ཚུལ་ཙམ་མིན་པར་རང་དབང་གི་སྒོ་ནས་ཁྱེད་
ཀྱིས་སློབ་ཕྲུག་ཚོར་གཏམ་བཤད་གནང་དགོས། ལྟ་ཚུལ་ཞིག་དང་
ལུགས་སྲོལ་ཞིག འཆར་སྣང་ཞིག་གི་ཁྲོད་ནས་འཆད་པར་བྱ་བ་ནི་
དོན་དག་གཅིག་རེད། འོན་ཀྱང་། ཁྱེད་ཀྱིས་དོན་དངོས་སུ་མཐོང་མྱོང་
བ་ཞིག་ལས་འགོ་བརྩམས་ཏེ་གླེང་མོལ་བྱས་ན། སློབ་ཕྲུག་ཚོར་ངེས་
པར་དུ་རང་དབང་ཡོད་ལ། དེར་བརྟེན་སྒྲིག་ལམ་ཡང་ལེགས་པར་ལྡན་
པས་དེ་ནི་རྦད་དེ་མི་འདྲ་བ་ཞིག་རེད། ཁྱེད་རང་དགེ་རྒན་བཞིན་རང་
དབང་ཡོད་ཅིང་སྒྲིག་ཁྲིམས་ལེགས་པར་སྲུང་བའི་སྐབས། ངག་ཐོག་
དང་ངག་ཐོག་མ་ཡིན་པའི་སྒོ་ནས་ཁྱེད་ཀྱིས་གླེང་མོལ་བྱེད་བཞིན་
ཡོད་ལ།དེ་ནི་སློབ་ཕྲུག་ཚོས་ལམ་སེང་རྟོགས་ངེས།
ཐེངས་ཤིག་ཁྱེད་ཀྱིས་དོན་དངོས་སུ་ཉེས་ཆད་དང་གཟེངས་རྟགས་
ཀྱི་རྣམ་པ་གང་རུང་གིས་གཏོར་བཤིག་གཏོང་བ་མཐོང་ན། ཁྱེད་རང་
ནམ་ཡང་ཕྱིར་དེ་དག་གི་ཕྱོགས་སུ་ལོག་མི་འདོད། དེ་དག་ཕྱི་རུ་
བསྐྱུར་ཏེ། རང་ཉིད་སྒྲིག་ལམ་ལྡན་པར་འགྱུར་ངེས་ལ། སྒྲིག་ལམ་དེ་ནི་
དཔྱད་ཞིབ་ཀྱི་རང་དབང་ལས་བྱུང་བ་ཞིག་རེད། ཁྱེད་ཀྱིས་བྱིས་པར་
གླེང་མོལ་བྱེད་པ་དེ་དོན་དངོས་སུ་བསམ་ཚུལ་ཞིག་མིན་ནོ། ། དེ་ལྟར་
ཁྱེད་ཀྱིས་ཁོང་ལ་ཁ་བརྡ་བྱས་པ་དེ་ངག་ཐོག་ཙམ་ནས་མིན་པར་རྦད་
དེ་གནས་ཚད་གཞན་པ་ཞིག་གོ།

ལེའུ་གཉིས་པ། ཕུགས་ཀྱི་འཆར་སྣང་།

ང་ཚོ་ཕལ་མོ་ཆེས་འཇིག་རྟེན་ཁྲོད་ཅི་ཞིག་འབྱུང་བཞིན་ཡོད་
པ་རྟོགས་པར་སེམས། དམག་འཁྲུག་གི་ཞེད་སྣང་། རྡུལ་ཕྲན་མཚོན་
ཆའི་འགད་རྫས། དངངས་སྐྲག་དང་རྙོག་འཛིང་མང་པོ་ཞིག་གིས་རྐྱེན
ངན་གསར་པ་འཁྱེར་འོང་གི་ཡོད། ང་ལ་ཚོར་སྣང་སྦྱིན་པ་ནི་དཀའ་
ངལ་དེ་དག་ལ་གདོང་ལེན་བྱེད་པར་རྦད་དེ་ཐུན་མོང་མིན་པའི་སེམས་
ཁམས་ཤིག་དགོས་གལ་ཆེ། སེམས་ཁམས་དེ་ཡང་བཟོ་ལས་འཕྲུལ་
ཆས་ལ་སྦྱོང་བརྡར་དང་། ཆེད་ལས་མཁས་པ་ཞིག་དང་། དེ་ནི་ལེགས་
འགྲུབ་སྙེག་པ་ཙམ་མིན་པར། ལྡེང་ངེས་དང་ཆ་ཚང་བའི་སྒོ་ནས་ཀྱང་
དཀའ་ངལ་དག་ལ་གདོང་ལེན་ཐུབ་དགོས། དེ་ནི་སློབ་གསོའི་བྱེད་
ནུས་དང་། དེ་ནི་སློབ་གྲྭའི་ཕན་ནུས་ཡིན་པར་སྙམ།
ཡུ་རོབ་དང་། ཨུ་རུ་སུ། ཨ་རི། ཉི་ཧོང་དང་གནས་འདིའམ་ས་ཆ་
གང་དུའང་། ཁོང་ཚོར་སློབ་གསོ་བ་དང་། ཚན་རིག་པ། བཟོ་རྩལ་པ་
བཅས་ཀྱིས་ཁ་ལོ་སྒྱུར་བཞིན་ཡོད། ཆེད་ལས་པ་འདི་ཚོར་མི་ཚེའི་
ཧ་ཅང་རྙོག་འཛིང་ཆེ་བའི་དཀའ་ངལ་ལ་གདོང་གཏོད་པར་འཇོན
ཐང་མེད་ཅིང་། ཁོང་ཚོར་རྦད་དེ་འཇོན་ཐང་མེད་ལ། ད་དུང་ཁོང་ཚོ་
ནི་འཛམ་གླིང་དབང་སྒྱུར་བྱེད་པའི་མི་སྟེ། ཚན་རིག་པ་དང་ཆབ་སྲིད་
པ་རེད། ཁོང་ཚོ་ནི་རང་གི་སློབ་ཚན་དང་། རང་གི་ལམ་སྟོན། རང་གི་
དབུ་ཁྲིད་བཅས་མངོན་གསལ་དུ་ཕམ་ཁ་བྱུང་ཞིང་། ཉམས་ཉེས་འབྱུང་
བཞིན་པའི་ཆེད་ལས་པ་ཡིན། ཁོང་ཚོས་འཕྲལ་ཙམ་ཁོ་ནར་དོ་སྣང་
བྱེད་ཀྱིན་ཡོད། ཁྱེད་ཀྱིས་ཤེས་རྟོགས་ཐུབ་སྟེ། ང་ཚོས་འཕྲལ་ཙམ
ཞེས་པའི་ཐ་སྙད་ཁྲོད་དོན་རྐྱེན་གྱི་གནས་སྐབས་རིང་བསམ་བློ་གཏོང་
གིན་ཡོད། ང་ཚོས་རྒྱལ་ཁབ་ཅིག་གི་འཕྲལ་ཙམ་ལ་ཡ་ལན་སྤྲོད་པར་
བྱེད་དེ་ཧ་ཅང་དབུལ་ཞིང་ཕོངས་པའི་རྒྱ་གར་ལྟ་བུ་དང་། ཡང་ན་ནུབ་
ཕྱོགས་ཀྱི་ཧ་ཅང་འབྱོར་ལྡན་ལ་འཕྲལ་དུ་ཡ་ལན་སྤྲད་དེ་དོ་སྣང་བྱེད་
ཅིང་། མི་ཚང་མས་འཕྲལ་དུ་བྱ་བ་ཞིག་སྒྲུབ་པའི་དུས་ཡུན་ལ་བསམ་
བློ་གཏོང་བཞིན་ཡོད། མི་ཞིག་གིས་དཀའ་ངལ་ཧྲིལ་བོའི་ལྟ་སྟངས་ལ་
ངེས་པར་དུ་ཕུགས་རྒྱང་རིང་པོ་འཛིན་དགོས་པར་སེམས། ངས་ཆེད་
ལས་པ་ཞིག་གིས་འདི་སྒྲུབ་ཐུབ་པར་བསམ་གྱི་མེད། རྒྱུ་མཚན་ནི།
ཆེད་ལས་པ་ཚོས་རྒྱུན་དུ་ལག་ལེན་གྱི་དུས་ཡུན་ལ་བསམ་བློ་གཏོང་
བ་དེ་འཕྲལ་ཙམ་ཞིག་རེད། འཕྲལ་གྱི་ལག་ལེན་དེ་གལ་འགངས་ཆེ་
ཡང་། སློབ་སྦྱོང་གི་ཕན་ནུས་དེ་ནི་འཕྲལ་ཙམ་རིང་ལག་ལེན་བསྟར་
རྒྱུ་མིན་པར་འདོད་དེ། དེ་ལས་བརྒལ་བའི་བསམ་བློ་ཞིག་བསྣམ་འོང་
རྒྱུ་དེ་རེད།
འཛམ་གླིང་ཧྲིལ་བོ་བརྒྱུད་ནས་དབང་འཛིན་གྱི་སྲིད་གཞུང་དང་།
ཆོས་དཔོན། རབ་འབྱམས་པ། དཔྱད་ཞིབ་པ། སེམས་ཁམས་སྨྲ་བ་ཚང་
མས་སེམས་ཁུར་དང་ལྷན་དུ་སེམས་པར་སྟངས་འཛིན་དང་བཅོས་བསྒྱུར།
ཁ་ཕྱོགས་བཅས་སྟོན་ཀྱིན་ཡོད། དེར་བརྟེན། དེ་རུ་རང་དབང་ཏོག་
ཙམ་ཡོད། གནད་དོན་དངོས་ནི་འཕྲལ་གྱི་འབྲེལ་ལམ་ཙམ་དང་སྤྱི
ཚོགས་ཀྱི་འབྲེལ་ལམ་ཙམ་མིན་པར། ཧ་ཅང་དགོས་ངེས་ཀྱི་སྒོ་ནས་
དབང་སྒྱུར་དང་།གདུག་རྩུབ་ཆེ་བ། གནོན་ཤུགས་ཆེ་བའི་འཛམ་གླིང་
འདིར་ཇི་ལྟར་འཚོ་དགོས། རང་དབང་ཡང་ལྡན་ལ། རང་གི་དགོས་
འདོད་ལ་འཕྲད་པར་ཐུན་མིན་འཇོན་ཐང་ཡོད་པའི་འཇིག་རྟེན་དེ་ལྟ་
བུ་ཞིག་ཏུ་ཇི་ལྟར་འཚོ་དགོས་པར་འཚོལ་ཞིབ་བྱ་དགོས། ངའི་བསམ་
པར་སློབ་གསོ་ཡང་དག་པའི་རིགས་ཀྱིས་སེམས་ཁམས་ལ་སྦྱོང་
བརྡར་སྤྲོད་ཅིང་གོམས་གཤིས་ཀྱི་བརྒྱུད་ལམ་ནང་མི་ལྷུང་བར་བྱེད།
གང་ལྟར་བཟོ་ལས་འཕྲུལ་ཆས་རང་བཞིན་གྱི་སྒོ་ནས་འཇོན་ཐང་དང་
ཐུན་མོང་མིན་པ་དེ་གལ་འགངས་ཆེ་ཞིང་། མ་ཟད་ཉམས་མྱོང་དང་
ཤེས་བྱ་ཡོད་པའི་སེམས་ཁམས་ཤིག་མིན་པར་ཐུན་མོང་མིན་པའི་སྒོ་
ནས་གསོན་པོར་གནས་པ་ཞིག་དགོས། རྒྱུ་མཚན་ནི། རྒྱུན་དུ་གང་
ཟག་ཅིག་ལ་ཤེས་བྱ་མང་པོ་ལྡན་པ་དེ་ཙམ་གྱིས་ཀླད་པར་དོགས་ཟོན་
ཉུང་བ་ཡོད།
ངས་ཤེས་བྱར་རྒོལ་བ་སློང་གིན་མེད། ཤེས་བྱ་འཐོབ་པ་དང་ཤེས་
བྱ་སྦྱོང་བའི་བར་ཁྱད་པར་ཡོད་དེ། ཤེས་བྱ་གསོག་སྒྲུབ་བྱེད་པའི་
སྐབས་ཁོ་ནར་ཤེས་བྱ་སྦྱོང་བ་མཚམས་འཇོག་པར་བྱེད། དེ་རུ་ཤེས་བྱ་
འཐོབ་པ་གང་ཡང་མེད་དུས་སློབ་སྦྱོང་ཁོ་ན་ཡིན། ཤེས་བྱ་ཀུན་ལས་
གལ་ཆེ་བར་ཆགས་དུས་སློབ་སྦྱོང་མཚམས་འཇོག་པར་བྱེད། ངས་
ཤེས་བྱ་ཇི་ཙམ་མང་པོ་ཁ་སྣོན་བྱས་པ་དེ་ཙམ་གྱིས་ཉེན་འགོག་ཤུགས
ཆེ་ཞིང་། ཇི་ཙམ་ཡིད་ཆེས་འཕེར་བ་དེ་ཙམ་གྱིས་སེམས་ཁམས་བདེ་
ལ་འབབ་པར་བྱེད། དེ་བས། སློབ་སྦྱོང་བྱེད་པ་མཚམས་འཇོག་ཏུ་
འཇུག་ཅིང་། སློབ་སྦྱོང་ནི་ནམ་ཡང་ཉེན་ཁ་འགོག་པའི་བརྒྱུད་རིམ་
ཞིག་མིན། མི་ཞིག་གིས་སློབ་སྦྱོང་བྱེད་བཞིན་པའི་སྐབས་སུ། དེ་ནི་
སྤྱང་གྲུང་འཛོམས་པའི་བརྒྱུད་རིམ་ཞིག་རེད། དེ་ལས་ལྡོག་སྟེ། ཤེས་
བྱ་འཐོབ་པ་དེ་ནི་གནས་ཚུལ་བསྡུ་བ་དང་གསོག་འཇོག་བྱེད་པ་ཁོ་ན་
ཡིན། དེ་བས། ངའི་བསམ་པར་ཤེས་བྱ་འཐོབ་པ་དང་ཤེས་བྱ་སྦྱོང་བའི་
བར་ཁྱད་པར་ཆེ་སྟེ། འཛམ་གླིང་ཡོངས་ཀྱི་སློབ་གསོ་ནི་ཤེས་བྱ་འཐོབ་
ཚུལ་ཁོ་ན་ཡིན། དེར་བརྟེན། སེམས་ཁམས་ཉོབ་པར་འགྱུར་ཞིང་
སློབ་སྦྱོང་བྱ་རྒྱུ་མཚམས་འཇོག་པར་བྱེད་དེ། སེམས་ཁམས་ནི་འཐོབ་
པར་བྱེད་བཞིན་པ་ཁོ་ན་ཡིན། འཐོབ་ཚུལ་གྱིས་མི་ཚེའི་སྤྱོད་ལམ་ལ་
སྟངས་འཛིན་བྱེད། དེར་བརྟེན། ཉམས་མྱོང་ལ་ཚད་བཀག་བྱེད་ཅིང།
དེ་ལས་ལྡོག་སྟེ།སློབ་སྦྱོང་ནི་ཚད་མེད་པ་ཞིག་གོ།
མི་ཞིག་གིས་སློབ་གྲྭའི་ནང་ཤེས་བྱ་འཐོབ་པར་བྱེད་པ་དེ་འཛམ་
གླིང་འདིར་འཚོ་བའི་ཆེད་ཁོ་ནར་དགོས་ངེས་མིན་པར། མུ་མཐུད་དུ་
སློབ་སྦྱོང་བྱེད་བཞིན་པའི་སེམས་ཁམས་ཅན་ཞིག་ཏུ་འགྱུར་ཐུབ་བམ།
འདི་གཉིས་ནི་ལྡོག་ཟླའི་རང་བཞིན་ཅན་མིན་ཏེ། སློབ་གྲྭའི་ནང་དུ་
ཤེས་བྱ་དེ་དུས་ཀུན་གལ་འགངས་ཆེ་བར་གྱུར་བའི་སྐབས་སུ། སློབ་
སྦྱོང་ནི་ལྡོག་ཟླའི་རང་བཞིན་ཆགས་ཡོད། སློབ་གསོ་ནི་འཕྲལ་གྱི་
དཀའ་ངལ་དག་ལ་འཕྲལ་དུ་ལན་སྤྲོད་པ་ཙམ་མིན་པར། མི་ཚེའི་ཁྱོན་
ཡོངས་ལ་ཐུགས་ཁུར་གནང་ཐུབ་པ་ཞིག་ཡིན་དགོས།
ལྟོས་དང་། དེ་གཉིས་ཀྱི་ཁྲོད་ནས་ཅི་ཞིག་ལ་འཇུག་ཐུབ། གལ་
སྲིད་མི་ཞིག་འཕྲལ་གྱི་དུས་ཡུན་ནང་འཚོ་སྡོད་བྱེད་ཀྱིན་ཡོད་ཚེ།
འཕྲལ་གྱི་དཀའ་ངལ་ལ་འགན་ལེན་གྱིན་ཡོད། གནས་སྐབས་དེ་ནི་
མུ་མཐུད་ནས་ཐབས་ལམ་མི་འདྲ་བའི་ནང་བསྐྱར་ཟློས་བྱས་ཡོད། ལོ་
གཅིག་གི་ནང་དུ་དེ་ནི་དམག་འཁྲུག་ཏུ་འགྱུར་ཞིང༌། ལོ་རྗེས་མར་དེ་
ནི་གསར་བརྗེར་འགྱུར་ངེས། ལོ་གསུམ་པའི་ནང་དུ་བརྟན་བརླིང་མེད་
པའི་བཟོ་ལས་འཛུགས་སྐྲུན་དུ་འགྱུར། གལ་སྲིད་མི་ཞིག་འཕྲལ་གྱི་
དུས་ཡུན་ནང་འཚོ་བཞིན་ཡོད་ན། མི་ཚེ་ནི་ཧ་ཅང་ཕྱི་ཚུལ་ཙམ་དུ་
འགྱུར་ངེས། འོན་ཀྱང་། ཁྱེད་ཀྱིས་དེ་ཙམ་གྱིས་འགྲིག་པར་ཤོད་སྲིད།
རྒྱུ་མཚན་ནི་ཡོད་ཚད་དེ་ང་ཚོས་བདག་སྐྱོང་བྱེད་དགོས། དེ་ནི་མི་
ཚེ་སྐྱེལ་སྟངས་ཀྱི་ལམ་ཁ་ཞིག་ཀྱང་རེད། གལ་སྲིད་ཁྱེད་ལམ་ཁ་དེར་
འཚོ་སྡོད་བྱས་ཚེ།དེ་ནི་གསོབ་གཟུགས་ཀྱི་མི་ཚེ་ཞིག་རེད། ཁྱེད་ཀྱིས་
རླངས་འཁོར་དང་། དཔེ་ཆ། འཁྲིག་སྤྱོད། ཆང་། གྱོན་གོས་དེ་ལས་མང་
པོས་འགེང་ཐུབ་པ་བྱེད་དགོས། ཡིན་ནའང་། དེ་ནི་གཏིང་མི་ཟབ་ཅིང་
དོན་སྙིང་བྲལ་བ་ཞིག་རེད། མི་ཚེ་ཁོག་སྟོང་ཡིན་ལ་གུ་དོག་པོའི་མི་
ཞིག་གི་འཚོ་བ་ནི་རྒྱུན་དུ་ཉེན་ཁར་གཡོལ་བར་བརྩོན་བཞིན་ཡོད།
བྲོས་བྱོལ་གྱི་དོན་ནི་འཁྲུལ་སྣང་སྟེ། དེ་ལས་མང་བའི་དཀོན་མཆོག
དེ་ལས་མང་བའི་ཡིད་ཆེས། དེ་ལས་མང་བའི་ལྟ་བ། དེ་ལས་མང་བའི་
དབང་སྒྱུར་གྱི་ལྟ་བ། ཡང་ན། དེ་ལས་མང་བའི་རྐང་རྩེད་སྤོ་ལོ། དེ་
ལས་མང་བའི་འཁྲིག་སྤྱོད། དེ་ལས་མང་བའི་བརྙན་འཕྲིན་ཞིག་ཡིན།
འཕྲལ་དུ་འཚོ་བ་རོལ་བའི་མི་འདི་དག་གི་འཕྲལ་གྱི་འགན་ཁུར་ནི་
དམིགས་བསལ་གྱིས་ཁོག་སྟོང་དང་བེད་སྤྱོད་མེད་པ། ཡ་ང་བ་ཞིག་
རེད། འདི་ནི་ངའི་ཚོར་སྣང་ངམ་ཕྱོགས་ལྷུང་མིན་པ་ཁྱེད་ཀྱིས་མཐོང་
ཐུབ། ཁྱེད་ཀྱིས་དེ་ཙམ་གྱིས་འགྲིག་པར་ཤོད་སྲིད་ལ། ཡང་ན། དེ་ཙམ་
གྱིས་མི་འགྲིག་པའང་ཤོད་སྲིད། དེར་བརྟེན། དེ་རུ་ངེས་པར་དུ་ཕུགས་
ཀྱི་འཆར་སྣང་ཞིག་དགོས། ལོས་ཡིན། ངས་མཐའ་གཅིག་ཏུ་འཕྲལ་
གྱི་ལས་དོན་གཉེར་ཡང། ཁང་པ་མེར་འབར་གྱིན་པའི་སྐབས་སུ་དེའི་
ཐད་ལ་བྱ་བ་ཞིག་སྒྲུབ་དགོས། འོན་ཀྱང་།དེ་ནི་ལས་དོན་གྱི་མཐའ་མ་
མིན་ནོ། ། བྱ་བཞག་དེ་ལས་གཞན་ཞིག་ཡོད་དགོས་ཏེ། ཆོས་དཔོན་
དང་། དཔེ་ཆ། དབང་སྒྱུར་ལ་བློ་ཁ་མ་དྲིས་པར་བྱ་བཞག་དེ་ལས་
གཞན་དུ་མི་ཞིག་ཇི་ལྟར་འཇུག་ཐུབ་བམ། མི་ཞིག་གིས་དེ་དག་ཚང་
མ་གཙང་མར་བཟོས་ནས། དེ་ལས་གཞན་ཞིག་ཏུ་འཇུག་ཐུབ་བམ།
གལ་སྲིད་མི་ཞིག་གཞན་དུ་འཇུག་ཐུབ་ན། འཕྲལ་ཙམ་འདི་ཡིས་དེ་
ལས་གལ་ཆེ་ཞིང་ཁྱད་དུ་འཕགས་པའི་ལམ་ནས་ལན་འདེབས་བྱེད།
དེ་བས། མི་ཞིག་ཡིན་པའི་ཆ་ནས་དང་། སློབ་གསོ་བ་ཞིག་ཡིན་པའི་
ཆ་ནས།དགེ་རྒན་ཞིག་ཡིན་པའི་ཆ་ནས།ཁྱེད་ཀྱིས་ཅི་ཞིག་སྒྲུབ་བམ།
ཁྱེད་ཀྱིས་དེའི་ཐད་ལ་ཅི་ཞིག་ཚོར་བྱུང་ངམ།
ངས་ཁྱེད་དང་ང་གཉིས་མཉམ་དུ་མོས་མཐུན་བྱེད་དུ་འཇུག་མི་
འདོད། འོན་ཀྱང། གལ་སྲིད་ཁྱེད་ཀྱིས་རང་གི་ཀླད་པར་སྦྱོང་བརྡར་
སྤྲོད་པ་དང་། འཇིག་རྟེན་གྱི་དོན་རྐྱེན་ལ་དཔྱད་ཞིབ་བྱས་ཏེ། ཁྱེད་ཀྱིས་
རང་ཉིད་ཀྱི་ཡིད་རྟོན་དང་། འདོད་འདུན། སྐུལ་སློང་ལ་སོ་ལྟ་བགྱིས་
པ་དང་། གཞན་ཡང་ཁྱེད་ཀྱིས་མི་ཞིག་གི་གནས་བབ་ཧྲིལ་བོ་དང་
ཁོང་འདར་སིག་སིག་བྱེད་པའི་ཡིད་ཆད་རྟོགས་པའི་ཚེ། ཁྱེད་ཀྱིས་ཇི་
ལྟར་ཡ་ལན་སྤྲོད་དམ། ཁྱེད་ཀྱི་ལག་ལེན་དང་། དེ་དག་ཡོད་ཚད་ལ་
བལྟ་བའི་ཁྱེད་རང་གི་ལམ་ཁ་ནི་ཅི་ཞིག་རེད་དམ། ང་ཚོས་མི་ཞིག་
ཡིན་པའི་ཆ་ནས་གླེང་བཞིན་ཡོད། ཁྱེད་རང་སློབ་གྲྭར་ཡོད་པ་བརྗེད་
དུ་ཆུག་དང་།
དགེ་རྒན། འཕྲལ་གྱི་དཀའ་ངལ་དང་འཕྲད་པའི་སྐབས་ཏེ། ལྷག་
པར་མི་ཞིག་ལོ་ན་རྒན་པར་འགྱུར་བ། ཁོས་སེམས་ཚགས་ཀྱི་འདུ
ཤེས་ཀློང་ནས་དེ་ལྟར་འཁྱེར་འོང་བར་སྣང་། མི་ཞིག་ལོ་ན་རྒན་པར་
འགྱུར་ཚུལ་ལ་དེ་ལས་གཞན་པའི་ལམ་ཁ་ཞིག་ཡོད་དམ།
ཀིར་ཤུ་ན་མུར་ཏི། "ལོ་ན་རྒན་པར་འགྱུར་"བའི་དོན་ཅི་ཞིག་
ཡིན་ནམ། ལོ་ན་རྒན་པ་ནི་བྱ་བ་སྒྲུབ་པའི་དུས་ཡུན་ཞིག་རེད་དམ།
ལོ་ན་རྒན་པ་ནི་ཉིན་རེའི་ལས་དོན་ལ་ཉོབ་སྣང་བྱུང་བའི་དུས་ཡུན་
ཞིག་རེད་དམ། ན་ཚོད་ཅེས་པའི་གོ་དོན་ཅི་ཞིག་ཡིན་ནམ། ཅི་
ཞིག་གིས་ཁྱེད་རང་རྒས་འཁོགས་སུ་བསྒྱུར་བར་བྱེད་དམ། སྐྱེ་ལྡན་
གྱི་འགྱུར་བ་རེད་དམ། ཅིའི་ཕྱིར། དེ་ནི་ནད་ཀྱི་རྐྱེན་གྱིས་རེད་དམ།
ཡང་ན་ཡང་ནས་བསྐྱར་དུ་འཕྲུལ་ཆས་འཁོར་བ་བཞིན་བསྐྱར་ཟློས་
ཀྱི་རྐྱེན་གྱིས་རེད་དམ། སེམས་པ་ནི་ནམ་ཡང་གསོན་པོར་མེད་དེ།
དེས་གོམས་འདྲིས་ཀྱི་ཀློང་ནས་ནུས་པ་འདོན་གྱིན་པ་ཁོ་ནའོ། ། དེ་
ལྟར། སེམས་ཀྱིས་མགྱོགས་པོར་གཟུགས་པོ་རྒས་པར་འགྱུར་བ་སྙུང་
བར་བྱེད། ཅིའི་ཕྱིར་སེམས་པ་རྒས་ཤིང་འཁོགས་པར་འགྱུར་གྱི་ཡོད་
དམ། ཡང་ན། སེམས་པ་རྒས་འཁོགས་སུ་ཆགས་པར་དགོས་པ་ཡོད་
དམ། ངས་དུས་རྒྱུན་སེམས་པ་རྒས་འཁོགས་ཆགས་པར་དགོས་པ་ཡོད་
པར་མི་སེམས་སོ། ། རྒས་འཁོགས་སུ་འགྱུར་བ་དེ་གོམས་གཤིས་ཁོ་
ན་རེད་དམ། ཁྱེད་ཀྱིས་མི་རྒན་པ་རྣམས་ཀྱིས་ཇི་ལྟར་བཟའ་བ་དང་
གོམ་པ་ཇི་ལྟར་སྤོ་བར་དོ་སྣང་བྱུང་སོང་ངམ། སེམས་པ་དེ་གཞོན་པ་
དང་། གསོན་པོ། བསམ་མེད་ལྟ་བུར་དམིགས་བསལ་གྱིས་ཉར་ཚགས་
བྱ་ཐུབ་བམ། སེམས་པ་དེར་མཚོན་ན། འགན་འཁྲི་དང་། ཁྱིམ་གཞི།
བདེ་སྲུང་། གོམས་གཤིས་བརྒྱུད་ནས་སྐར་ཆ་གཅིག་རིང་ལ་ནམ་
ཡང་དེ་ཡི་ནུས་ཤུགས་ཙམ་ཡང་མི་བརླག་ཅིང་། གསོན་པོར་གནས་
ཐུབ་བམ། ལོས་ཡིན། དེ་ནི་དཔེ་སྲིད་པ་ཞིག་སྟེ། དེའི་དོན་ནི་ཁྱེད་
ཀྱིས་ངེས་པར་དུ་རང་གིས་བསྐྲུན་པ་ཡོད་ཚད་གཏོར་བཤིག་གཏོང
རོགས། དེ་ནི་ངས་ཕུགས་ཀྱི་འཆར་སྣང་ཞེས་པའི་དོན་ཅི་ཞིག་ཡིན་
པ་དེ་རེད། ཁྱེད་ལ་ཉམས་མྱོང་དང་། དགའ་སྡུག་ཡོད་པ་དེས་རྗེས་ཤུལ་
ཞིག་བཞག་ཡོད་ཅིང། སེམས་པ་ནི་དེ་རུ་འཚོ་ཞིང་གནས་ཡོད། "ང་ལ་
དེ་འདྲའི་ཉམས་མྱོང་ངོ་མཚར་ཅན་ཡོད།" ཡང་ན། "ང་ལ་དེ་འདྲའི་སྐྱོ་
སྣང་གི་མི་ཚེ་ཞིག་ཡོད།" སྐྱོ་སྣང་གི་མི་ཚེ་དེ་ཉིད་ཁྲོད་རུལ་སུངས་སུ་
འགྱུར་གྱིན་ཡོད། དེ་བས། ཉམས་མྱོང་སྟེ། ཉམས་མྱོང་ཁྲོད་འཚོ་བ་ནི་
རུལ་སུངས་ཡིན།
ད་ནི་དྲི་བའི་སྐོར་ལ་ཕྱིར་འཇུག་པར་བྱ་སྟེ། འཕྲལ་གྱི་ལག་ལེན་
ལ་དགོས་འདུན་ཆེ་བའི་འཇིག་རྟེན་ཞིག་དང་སྤྱི་ཚོགས་ཤིག་ཏུ་འཚོ་
བཞིན་པའི་འགྲོ་བ་མི་ཞིག་ཡིན་པའི་ཆ་ནས། འཕྲལ་གྱི་དཀའ་ངལ་
ལ་ཁྱེད་ཀྱི་ཡ་ལན་ཅི་ཞིག་ཡོད་དམ། འཕྲལ་གྱི་དཀའ་ངལ་གྱིས་རྒྱུན་
དུ་ཁྱེད་ལ་གློ་བུར་ངང་ཡ་ལན་སྤྲོད་པར་ཞིབ་འདྲི་བྱེད་བཞིན་ཡོད།
ཁྱེད་རང་དེའི་ནང་དུ་ཚུད་སོང་ངམ། ཕ་མའམ། ཡང་ན་དགེ་རྒན་
ནམ། མང་ཚོགས་ཤིག་ཡིན་པའི་ཆ་ནས་ཁྱེད་ཀྱིས་ཇི་ལྟར་དེ་ལ་ཡ་
ལན་སློག་གམ། ཁྱེད་ཀྱི་ཡ་ལན་ལ་བརྟེན་ནས་ཁྱེད་རང་དེའི་ནང་དུ་
ཚུད་ཡོད། གལ་སྲིད་ཁྱེད་ཀྱིས་བསམ་བཞིན་དང་བསམ་བཞིན་མ་
ཡིན་པའི་སྒོ་ནས་ཡ་ལན་སློག་ན་ནི། དེ་ཡི་ཤུགས་རྐྱེན་དེ་སེམས་པར་
ཐེབས་ངེས།
དགེ་རྒན། ཐབས་ལམ་གང་ཞིག་གིས་ཕུགས་ཀྱི་འཆར་སྣང་འདི་
མངོན་སུམ་ཇི་བཞིན་གློ་བུར་བ་སྟེ། དངོས་ཡོད་ཉིད་དུ་འགྱུར་བ་ཡོད་
དམ།
ཀིར་ཤུ་ན་མུར་ཏི། ལོས་ཡོད། རྒྱུ་མཚན་འཕྲལ་ཙམ་ནི་དངོས་
ཡོད་ཡིན་པས་སོ། ། དེར་རྡུལ་ཕྲན་མཚོན་ཆ་ཡོད་དེ། ཨུ་རུ་སུ་དང་། ཨ་
རི༑ ཧྥ་རན་སི་བཅས་ཀྱི་ཚན་རིག་པ་རྣམས་ཀྱིས་གོང་ཁེ་པོའི་རྡུལ་ཕྲན་
མཚོན་ཆ་ཐོན་སྐྱེད་ཀྱི་ཐབས་ལམ་གསར་གཏོད་བྱེད་བཞིན་ཡོད། ཁོ་
ཚོས་རང་ཉིད་ལ་བློ་སྟོབས་ཅུང་རྒྱས་པར་བྱེད་སྲིད། ཅིའི་ཕྱིར་ཁྱེད་ཀྱིས་
དེར་ཡ་ལན་སློག་དགོས་སམ། རྡུལ་ཕྲན་མཚོན་ཆ་ནི་ནར་མར་སྤེལ་
བའི་བྱ་འགུལ་གྱི་གྲུབ་འབྲས་ཤིག་སྟེ། མི་རིགས་རིང་ལུགས། བཟོ་ལས་
རིང་ལུགས།གྲལ་རིམ་དབྱེ་འབྱེད།འདོད་རྔམ། ཕྲག་དོག ཞེ་སྡང་།ཧམ་
སེམས་བཅས་འདི་དག་གིས་རྡུལ་ཕྲན་མཚོན་ཆ་ཐོན་སྐྱེད་བྱས་ཡོད།
ཁྱེད་ཀྱིས་དེར་གོ་རྟོགས་མེད་པར་ལན་འདེབས་བྱེད་ངེས། ཨ་རི་དང་
ཨཨུ་རུ་སུས་རྡུལ་ཕྲན་མཚོན་ཆ་ཐོན་སྐྱེད་ལས་མཚམས་འཇོག་ངེས།
ཁྱེད་ཀྱིས་དེ་ལ་དོན་དངོས་ཀྱི་ཡ་ལན་ཞེས་འབོད། ཁྱོན་ཡོངས་ལ་ཁ་
ཡ་མ་བྱས་པར། དཀའ་ངལ་གྱི་ཆ་ཤས་འགའ་རེར་ལན་འདེབས་བྱེད་
པར་ལེགས་པའི་ཆ་ཅི་ཞིག་ཡོད་དམ། དེར་བརྟེན། གལ་སྲིད་འདི་ནི་
བདེན་དོན་ཡིན་ན། ཁྱེད་ཀྱིས་དོན་དངོས་ཀྱིས་དེ་ལྟ་བུའི་ཡ་ལན་ཆུང་
ངུ་ཞིག་བསྐྱེད་པ་རྟོགས་ཐུབ་ལ། དེ་ནས། ངེས་པར་དུ་གཞན་ལ་འཇུག་
པར་གྱིས། དེ་ལྟར་ཤེས་ནས་ཁྱེད་ཀྱིས་ངེས་པར་དུ་འཕྲལ་ལ་ཡ་ལན་
སློག་པར་མ་ཟད། ཁྱེད་ལ་ངེས་པར་དུ་ཕུགས་ཀྱི་འཆར་སྣང་དགོས་ཏེ།
སློབ་གསོ་བ་ཞིག་ཡིན་པའི་ཆ་ནས་འདིའི་ཐད་ལ་ཁྱེད་ཀྱིས་ཇི་ལྟར་
འགན་འཁྲི་འཁུར་གྱི་ཡོད།
མི་སུ་གང་གིས་ཀྱང་གཞན་ལ་སེམས་ཁུར་མི་བྱེད་ཅིང་། སློབ་གསོ་
བ་སུས་ཀྱང་ཕུགས་ཀྱི་འཆར་སྣང་དང་ལྟ་ཚུལ་ལ་དོ་སྣང་མི་བྱེད། དེང༌
གི་སློབ་གསོ་ནི་འཕྲལ་ཙམ་ཁོ་ནར་སེམས་ཁུར་བྱེད་པ་ཞིག་ཡིན། འོན་
ཀྱང་། གལ་སྲིད་ཁྱེད་རང་འཕྲལ་ཙམ་གྱིས་འདོད་བློ་མ་ཁེངས་ན། དེ་ནས་
ཇི་ལྟར་བྱས་ཏེ་ཁྱེད་རང་འདིའི་ནང་དུ་ཞུགས་པ་ཡིན་ལ། འདི་ལ་སྣང་
མེད་མ་བཏང་བ་ཡིན་ནམ། ཁྱེད་ཀྱིས་དེའི་ཁ་ཚ་དགོས་གཏུགས་ཀྱི་
རང་བཞིན་མ་རྟོགས་སམ།
ངས་དཀའ་ངལ་དག་མི་འདྲ་བའི་སྒོ་ནས་འདོར་ཐུབ་བམ། མི་
ཞིག་གིས་ནམ་ཡང་"ང་ལ་ལྡེང་ངེས་ཡོད་"མི་ཟེར་ཞིང་། རང་འཇགས་
སུ་སྡོད་པར་ལམ་ཟུར་ཞིག་འཚོལ་ཞིང། སེམས་ཁམས་དེ་ལོ་ཆུང་
བཞིན་ནམ་ཡང་རྒས་སུ་མི་འཇུག་པར་ཇི་ལྟར་ཉར་ཚགས་བྱེད་ཐུབ་
བམ། དེ་ནི་ཕྱོགས་ལྷུང་དང་དེ་ནི་དོན་དངོས་ཀྱི་བདེན་པ་རེད། གོ་
གནས་ཤིག་འཐོབ་རྒྱུ་དེ་དཀའ་ཁག་ཆེ་ཡང་། ཐེངས་ཤིག་ཁྱེད་ལ་ཐོབ་
སོང་ན། ཁྱེད་རང་རང་སོར་གནས་པར་བྱེད། འཛམ་གླིང་གི་ཡོད་ཚད་
ཀྱིས་ཕུགས་རྒྱང་རིང་པོའི་འདུན་མར་གཏོར་བཤིག་གཏོང་བཞིན་
ཡོད། དཔེ་ཆ་དང་།ཚགས་པར།ཆབ་སྲིད་པ།ཆོས་དཔོན་བཅས་ཡོད་
ཚད་ཀྱིས་ཁྱེད་ལ་ཤུགས་རྐྱེན་སྤྲོད་ཅིང་། མི་ཞིག་གིས་དེ་དག་ཡོད་
ཚད་ལས་བརྒལ་བའི་གོམ་པ་ཇི་ལྟར་སྤོ་དགོས་སམ། ཁྱེད་རང་སྐྱོན་
གྱིས་གོས་ཟིན་ལ་ད་དུང་ཡང་ནུས་པ་འདོན་དགོས་ཤིང། ཁྱེད་ཀྱིས་དེ་
ལས་བརྒལ་བའི་གོམ་པ་སྤོ་མི་ཐུབ་
མི་ཚེ་ནི་གཏོར་བཤིག་དང་བརྩེ་བ། གསར་སྐྲུན་བཅས་རེད། ང་
ཚོས་དེ་དག་ཁྲོད་ཀྱི་གང་ཡང་མིན་པ་ཤེས་ཡོད། དེ་ནི་ཧ་ཅང་ཡ་
མཚན་པའི་བྱ་བ་ཞིག་རེད། ད་ནི་ཁྱེད་ཀྱིས་འདི་དག་ཡོད་ཚད་སློབ་
གསོའི་ནང་ཇི་ལྟར་བསྒྱུར་བར་འདོད་དམ།
དགེ་རྒན། གཞན་པའི་རིན་ཐང་སྟེང་ནས་འཆར་སྣང་ལ་འཇུག་
པར་འོང་སྲིད་དམ། འཕྲལ་གྱི་འཆར་སྣང་གིས་བྱ་བ་འདོར་སྲིད་དམ།
ཀིར་ཤུ་ན་མུར་ཏི། དཀའ་ངལ་ནི་ཡ་ང་བ་འདི་དག་ལས་རྒྱང་
དུ་མི་གཡོལ་བའམ་ཡང་ན། དེ་གཉིས་ཇི་ལྟར་མཐུན་སྦྱོར་བྱ་དགོས་
པ་རྟོགས་རྒྱུ་དེ་རེད། ཁྱེད་ཀྱིས་ཆེན་པོ་དེ་ཆུང་ངུ་དང་ལྷན་དུ་ཟླ་སྒྲིལ་
གཏོང་མི་ཐུབ། ཆེན་པོ་དེ་ཆུང་ངུའི་ནང་ཐོན་དགོས་སོ།།
དགེ་རྒན། དེ་ལྟར་ཡིན་ནའང་། ཕྱིས་སུ་ཆེན་པོ་ཞིག་འབྱུང་བར་
ཐོག་མ་ནས་ཆུང་ངུའི་རྗེས་སུ་འབྲང་རྒྱུ་འདི་ལེགས་པོ་ཞིག་མིན་ནམ་
སྙམ།
ཀིར་ཤུ་ན་མུར་ཏི། ནམ་ཡང་མིན་ཏེ། གལ་སྲིད་ཁྱེད་ཀྱིས་ཐོག་
མའི་རིམ་པ་ཆུང་ངུ་ཞིག་བཤད་ན།དེ་ནས་ཁྱེད་རང་ཕམ་ཟིན་ཏེ། ཁྱེད་
རང་ཆུང་ངུའི་ནང་ཚུད་ཟིན་པས་སོ། ། ཁྱེད་རང་རང་ཉིད་ཀྱི་ཆེད་
དུ་མིན་པ་སེམས་པར་གྱིས། གལ་སྲིད་ཁྱེད་ཀྱིས་ཆུང་ངུ་ཁས་ལེན་
བྱས་ན། དེ་ལྟར་ན་ཁྱེད་རང་གང་དུ་ཡོད་དམ། ཁྱེད་རང་དེའི་ནང་དུ་
ཚུད་པར་འགྱུར། ཁྱིམ་གཞི་ཆུང་ཆུང་། ཁང་པ་ཆུང་ཆུང་། ཁྱོ་ག་ནུས་
མེད། འབྱོར་བ་ཞན་པ། གྱོན་གོས་ངན་ངོན་ནང་ཁྱེད་རང་ཚུད་པར་
མི་འགྱུར་རམ། ཁྱེད་ཀྱིས་གལ་འགངས་ཆེན་པོ་མིན་པ་སྐྲུན་པར་
བྱེད་ཅིང་། ཐོག་མར་ཆུང་ཆུང་ཞིག་ཡིན་སྟབས་སྤྱི་ཚོགས་ནང་ཁྱེད་ལ་
འགན་འཁྲིའང་ཆུང་ཆུང་ཞིག་ཡོད། ཁྱེད་རང་ཚང་མར་ཧ་ཅང་གུས་
བརྩི་བྱེད་འོས་པ་ཞིག་རེད། ཅིའི་ཕྱིར་ཁྱེད་ཀྱིས་ཆུང་ངུ་དེ་ཐོག་མར་
བཞག་པ་ཡིན་ནམ། རྒྱུ་མཚན་དེ་ནི་ལས་སླ་བའི་ཐབས་ལམ་ཡིན་
པས་རེད་དམ།
དགེ་རྒན། མི་ཞིག་གིས་ཆུང་ངུ་ཞིག་ཇི་ལྟར་བྱས་ཚེ་དམ་དུ་
འཛིན་ཞིང་དེ་ལ་གོ་རྟོགས་ལྡན་པར་བགྱིའམ།
ཀིར་ཤུ་ན་མུར་ཏི། ཁྱེད་ཀྱིས་ཆེན་པོ་ཁོ་ན་དམ་དུ་འཛིན་ཆོག
ཆུང་ཆུང་ནི་ཁྱོན་ནས་གལ་ཆེན་མ་རེད། འོན་ཀྱང་། ཁྱེད་ཀྱིས་དེ་
གལ་འགངས་ཆེན་པོར་བཟོས་ཡོད། དེ་ནི་ཧ་ཅང་མཉེན་འགུག་ཐུབ་
ཅིང་ཆེས་ཆུང་བའི་དངོས་པོ་ཤིག་སྟེ། དེ་ལ་ནུས་པ་ལྡན་པར་བྱ་དགོས་
པ་ལས་བྲན་གཡོག་བྱ་མི་རུང། ཁྱེད་ཀྱིས་ངེས་པར་དུ་ཡ་ལན་སྤྲོད་
དགོས་པའི་བྱ་བར་དེ་མ་ཐག་ཏུ་ཡ་ལན་སྤྲོད་དགོས་ཤིང་། དེ་ལ་ཐུན་
མིན་གྱི་གཏིང་ཚད། ཟབ་ཚད། མཐོ་ཚད་འདི་ལྡན་པར་བྱ་དགོས། ཆུང་
ངུར་ངོས་ལེན་བྱེད་མི་རུང་སྟེ། ཁྱེད་ཀྱིས་ངོས་ལེན་མི་བྱེད་པ་དེ་ཅི་ཞིག་
ཡིན་པ་ཤེས་སོང་ངམ། ངོས་ལེན་མི་བྱེད་པ་དེ་ཁྱེད་ལ་ཕུགས་རྒྱང་
རིང་པོའི་འཆར་སྣང་ཐོབ་པའི་རྐྱེན་གྱིས་མིན་མོད།འོན་ཀྱང་།ཅི་ཞིག་
ཁས་མི་ལེན་པ་དེ་ནོར་འཁྲུལ་ཡིན་པའི་རྐྱེན་གྱིས་སོ། །

ལེའུ་གསུམ་པ། ལག་ལེན།

ཀིར་ཤུ་ན་མུར་ཏི། འཕྲལ་གྱི་ལག་ལེན་གྱི་གནད་དོན་ཐད་ལ་
བསམ་གཞིགས་བྱ་དགོས་སམ། ལག་ལེན་ནི་ང་ཚོ་རེ་རེས་སྐུལ་
འདེད་བྱེད་ཀྱིན་ཡོད། འཕྲལ་ཙམ་ཚུད་པའི་ཕུགས་རྒྱང་རིང་པོའི་
འཆར་སྣང་ཞིག་ངེས་པར་དགོས་མོད། འཕྲལ་ལ་གཏིང་ཟབ་པ་དང་
ཁོད་ཡངས་པ། རྒྱ་ཆེན་པོ་བཅས་མི་འདུ་ཞིང་། འཛམ་གླིང་ཡོངས་
ཀྱི་མི་མང་ཆེ་ཤོས་རྣམ་དཔྱོད་ཅན་ཡིན་མོད། སྦྱངས་པ་དེ་ཡང་འཕྲལ་
གྱི་དཀའ་ངལ་ལ་འཕྲལ་དུ་ཡ་ལན་སྤྲོད་པའི་ནང་ཚུད་ཡོད་པར་སྙམ།
ཚན་རིག་པ་དང་། འཆར་འགོད་པ། བཟོ་རྩལ་པ་མང་པོ་དགོས་མཁོ་
ཆེ་ཞིང་། སློབ་གསོ་ནི་དངོས་རྫས་ཐོན་སྐྱེད་བྱེད་པར་བསྒྲིགས་ཟིན་
པའི་སོ་འཁོར་ཞིག་རེད། འཕྲལ་གྱི་དགོས་འདོད་དེ་ཁས་ལེན་དང་དང་
འདོད་བྱེད་ལ། དེ་ལྟར་ན། མི་ཞིག་གིས་ལྟ་ཚུལ་རྒྱ་ཆེན་པོ་དེ་བརླག་
པར་བྱེད། དེ་བས། མི་ཞིག་གི་ལུས་དང་སེམས་ཀྱི་ཚོར་བ་རྣམས་ཁོག་
སྟོང་དང་། ཧ་ཅང་གུ་དོག་པོར་འགྱུར་བར་འདོད། གལ་སྲིད་ཁྱེད་ཀྱིས་
འདི་དག་དོན་དངོས་ཐོག་སྟེ། ངག་ཐོག་ཙམ་མིན་པར་མངོན་སུམ་གྱི་
མྱོང་བས་ངོས་འཛིན་ཐུབ་ཚེ། དགེ་རྒན་ཞིག་གིས་སློབ་མར་འཕྲུལ་
ཆས་རང་བཞིན་གྱི་ཤེས་བྱ་སྟེ། ཇི་ལྟར་རྟོགས་པ་ཙམ་མིན་པར། མི་
ཚེའི་གོ་རྟོགས་གཏིང་ཟབ་ཅིང། རྒྱ་ཆེན་པོ་འོང་བའི་སློབ་གསོ་ལྡན་
པར་ཇི་ལྟར་བྱ་དགོས་སམ། སློབ་གསོའི་ཁྲོད་ལག་ལེན་འདི་ཇི་ལྟར་
འགྱུར་བ་གཏོང་དགོས་སམ། དེ་ནི་ཁྱེད་རང་ཅི་ཞིག་གི་ཆེད་དུ་འདིར་
འོང་སྟེ་བསྒྲུབ་དགོས་པ་དེ་མ་ཡིན་ནམ། གལ་སྲིད་ཁྱེད་ཀྱིས་བསྒྲུབ་
པར་གྲ་སྒྲིག་བྱས་མེད་ན། དེའི་སྐོར་འགོ་ཇི་ལྟར་རྩོམ་གྱིན་ཡོད་དམ།
རི་ཤིའི་ལུང་ཁུག་འདིའི་སློབ་གྲྭར་དོན་དངོས་སུ་སློབ་གསོའི་རིགས
ཐུན་མོང་མིན་པ་ཞིག་འཁྱེར་འོང་ལ་ཉེ་ཞིང་། དེ་ནི་བྱིས་པར་ཤེས་བྱ་
སྤྲོད་རྒྱུ་ཁོ་ན་མིན་པར། ཁོང་ལ་ཤེས་བྱ་དེར་གོ་རྟོགས་ཡོད་པ་བཟོ་རྒྱུ་
དང་། ཤེས་བྱ་དེ་ཡང་མི་ཚེའི་མཐའ་མཇུག་ཁོ་ན་མིན་པར་མཁོ་སྤྲོད་
བྱ་རྒྱུ་དེ་རེད། གཏོང་ཕོད་ལྡན་ཞིང་། སེམས་པ་བཟང་པོ་དང་། བརྩེ་བ་
ཅི་ཞིག་ཡིན་པ་ཤེས་རྒྱུ་དང་། མཛེས་སྡུག་དང་ལྗོན་ཤིང་ལ་ཚོར་ཤེས་
སྐྱེན་པོ་ལྡན་པར་བྱ་རྒྱུ་གལ་ཆེ་ཞིང་། ད་ནི་ཁྱེད་ཀྱིས་དེའི་ཐད་ལ་ཇི་
ལྟར་འགོ་རྩོམ་གྱིན་ཡོད་དམ།
དེ་ནི་ཐོག་མའི་དུས་སུ་ཧ་ཅང་གལ་འགངས་ཆེ་བར་སྣང་སྟེ། དེ་རུ་
ངེས་པར་དུ་མི་ཁ་ཤས་ཤིག་གིས་ཤེས་བྱར་རྒྱུགས་འཕྲོད་པ་ཙམ་མིན་
པར། རི་ཚོགས་ཀྱི་ཕ་རོལ་མཐོང་བར་རང་གི་བརྩོན་སེམས་དང་། གོ་
རྟོགས། འཇོན་ཐང་གིས་ཚོར་བ་འདི་ལྡན་པར་བྱ་དགོས། གལ་སྲིད་ང་
རང་འདིར་ཡོད་ན། ངས་འདི་ནི་ཁ་ཚ་དགོས་གཏུགས་སུ་ཚོར་སོང་ལ།
སློབ་ཕྲུག་ཚོར་ངེས་པར་དུ་གཙུག་ལག་སློབ་གྲྭའི་སྒྲིག་གཞིའི་སྒོ་ནས་
ལག་རྩལ་ཅན་ཞིག་དང་། མ་ཟད་ཁོང་གིས་ངེས་པར་དུ་རི་ཚོགས་དང་
ལྗོན་ཤིང་ལ་ཇི་ལྟར་བལྟ་བ་དང་། བྲོ་དང་གླུ་ཇི་ལྟར་འཁྲབ་ལེན་ཤེས་
དགོས་ལ། རྒྱུན་ལྡན་གྱི་ཆགས་སྤྱོད་འདུ་ཤེས་མེད་པར་བུད་མེད་ལ་ཇི་
ལྟར་བལྟ་ཞིང་། མི་ཚེའི་ཐུན་མིན་མཛེས་སྡུག་ལ་དོ་སྣང་ཇི་ལྟར་བགྱི་
བ༑ སྡུག་བསྔལ་དང་དེ་ལས་ཇི་ལྟར་བརྒལ་བའི་སྐོར་ཤེས་སུ་འཇུག་
དགོས། གལ་སྲིད་ང་རང་འདིར་ཡོད་ན། ངས་དེ་ཇི་ལྟར་འགོ་རྩོམ་པར་
འདོད་དམ།
གལ་སྲིད་ང་རང་འདིར་ཡོད་ན། ངའི་ལས་དོན་ཁོ་ན་དེ་ཡིན་ཏེ།
ངས་ཁྱེད་ཚོའི་ཁྲོད་ཀྱི་གཅིག་ཀྱང་ཁེར་རྐྱང་དུ་འཇོག་མི་འདོད། ངས་
ཁྱེད་དང་ལྷན་དུ་ཁྱེད་ཀྱི་སྐད་ཆ་བཤད་སྟངས། གོན་པ་གྱོན་སྟངས། ལྟ་
སྟངས། སྤྱོད་ལམ་འཁྱེར་སྟངས། ཟ་མ་ཟ་སྟངས་ལ་བགྲོ་གླེང་བྱ་འདོད་
དེ༑ ང་རང་དེ་རུ་དུས་ཀུན་ཏུ་ཡོད་པར་འདོད། གཅིག་བྱས་ན། ཁྱེད་
ཀྱིས་ང་ལ་རྒྱལ་པོ་གདུག་རྩུབ་ཅན་དུ་འབོད་ཅིང་། རང་དབང་དང་
དམངས་གཙོའི་སྐོར་གླེང་སྲིད། ངས་དེ་ནི་དམངས་གཙོ་དང་གདུག་
རྩུབ་ཅན། རང་དབང་གི་གནད་དོན་དུ་མི་སེམས་སོ། ། ཁྱེད་ཀྱིས་ཤེས་
སོང་ངམ། འདི་ཡིས་དབང་སྒྱུར་གྱི་གནད་དོན་བསྣམ་འོང་ལ། ང་ཚོས་
གནས་འདི་རུ་དེའི་ཐད་ལ་གླེང་མོལ་ཧ་ཅང་མང་པོ་ཞིག་བྱས་ཡོད།
ཁོམ་ལོང་གི་དུས་ཚོད་ཡོད་མེད་ཇི་ལྟར་རུང་། ང་རང་ག་དུས་འོང་
ནའང།ཡང་བསྐྱར་དབང་སྒྱུར་ཐད་ལ་གླེང་མོལ་བྱ་ཆོག
ང་ལ་མཚོན་ན། དབང་སྒྱུར་ནི་ཡ་ང་བ་ཞིག་དང་གཏོར་བཤིག་
རང་བཞིན་ཅན་དུ་འདོད། དབང་སྒྱུར་གྱི་ནུས་ཤུགས་དེ་གདུག་རྩུབ་
རང་བཞིན་ཅན་ཞིག་དང་། ཆོས་དཔོན་དང་ཉེན་རྟོག་པའི་དབང་སྒྱུར།
ཁྲིམས་ཀྱི་དབང་སྒྱུར་འདི་དག་ཚང་མ་ནི་ཕྱིའི་དབང་སྒྱུར་རེད། དེ་རུ་
ནང་ཤེས་བྱའི་དབང་སྒྱུར་ཞིག་ཀྱང་ཡོད་དེ། རང་ཉིད་ཀྱིས་ཉམས་སུ་
མྱོང་བའི་རང་གི་ལས་དབང་སྟེ། དེས་མི་ཚེ་ལ་ངེས་གཏན་གྱི་ལྟ་བ་
ཐག་གཅོད་པར་བྱེད། འདི་དག་ཚང་མས་དབང་སྒྱུར་སློང་བར་བྱེད་
ཅིང་། དབང་སྒྱུར་འདི་ལག་ལེན་དུ་མ་བསྟར་བར་ཁྱེད་ཀྱིས་བྱིས་པར་
ལྟ་སྐྱོང་བྱ་དགོས་ལ། ཁོས་ཟ་མའི་བྲོ་བ་ཞིམ་པོར་ཚོར་ཞིང་། ཚད་ལྡན་
གྱི་གོན་པ་གྱོན་ལ། ཟ་མ་ལེགས་པོ་བཟའ་ཤེས་པར་བྱ་དགོས། ཁོང་
ལ་སྐད་ཆ་ཤོད་པའི་སྐབས་དང་། གོམ་པ་སྤོ་བའི་བརྒྱུད་རིམ་ཁྲོད་ངེས་
གཏན་གྱི་ལྟ་བ་ཞིག་ཡོད་ལ། དེ་ཡང་གདུག་རྩུབ་དང་འགྲན་བསྡུར་གྱི་
སྒོ་ནས་མིན་པར། དེ་ལ་སྤྲོ་སྣང་གི་སླད་དུ་ཁྱེད་ཀྱིས་ཀྱང་ངེས་པར་དུ་
ཁོང་ལ་རྩེད་མོ་རྩེད་དུ་འཇུག་དགོས། དབང་སྒྱུར་མེད་པར་འདི་དག་
གི་ཁྲོད་ནས། ཁོང་ལ་རྟོགས་པ་སད་པར་འཇུག་རྒྱུ་དེ་ཧ་ཅང་གི་དཀའ་
ཁག་ཆེ་ཞིང་། དཀའ་ཁག་ཆེ་བའི་རྒྱུ་མཚན་གྱིས་ཁྱེད་ཀྱིས་དབང་
སྒྱུར་བདམས་པ་རེད། སློབ་མ་ཞིག་ལ་སློབ་གྲྭའི་ནང་ངེས་པར་དུ་སྒྲིག་
ལམ་དགོས། ད་ནི་ཁྱེད་ཀྱིས་དབང་སྒྱུར་འདི་ལག་ཏུ་མ་བསྟར་བར་
སྒྲིག་ལམ་ཞིག་འཁྱེར་འོང་ཐུབ་བམ། བྱིས་པ་ཚོ་དུས་ལྟར་དུ་ཟ་མ་
ཟ་རུ་ངེས་པར་དུ་འོང་དགོས་ལ། ཞལ་ལག་གི་དུས་སྐབས་སུ་མཚམས་
འཇོག་མེད་པར་སྐད་ཆ་ཤོད་མི་ཆོག་སྟེ། ཡོད་ཚད་ཆ་བགོས་ཀྱི་རྣམ་
པར་ཡོད་དེ། རང་དབང་དང་བྱམས་བརྩེའི་ཁྲོད་ན། རང་བཀུར་གྱི་
རྟོགས་པ་སད་པའི་ངེས་གཏན་གྱི་དབང་སྒྱུར་མིན་པ་ཞིག་མཆིས་སོ། །
གལ་སྲིད་སློབ་གསོ་དེ་དབང་སྒྱུར་གྱི་རྨང་གཞིའི་ཐོག་བཞག་ན།
ཤེས་བྱ་མཁོ་སྤྲོད་བགྱི་བ་དེ།དེ་ག་རང་གི་ཁྲོད་མཐའ་དང་ལྡན་པར་མི་
འགྱུར་ཞིང་། མི་ཚེར་གོ་རྟོགས་རྒྱ་ཆེན་པོ་དང་ཕུགས་རྒྱང་རིང་པོའི་
འཆར་སྣང་འོང་བའི་བསམ་པར་སློབ་གསོ་སྤེལ་བ་ནི་དེ་བས་འོང་མི་
སྲིད་པ་ཞིག་རེད།
དགེ་རྒན། བྱིས་པའི་དུས་སྐབས་སུ་དབང་སྒྱུར་དང་ཚད་བཀག
སྒྲིག་ལམ་བཅས་མེད་པར་ནང་སེམས་ཀྱི་གོ་རིམ་འབྱུང་དུ་འཇུག་པ་
ནི་ཧ་ཅང་དཀའ་ཁག་ཆེ་བ་ཞིག་རེད། གཞོན་སྐྱེས་ནི་བྱིས་པ་ཚོ་ལས་
གནས་བབ་མི་འདྲ་བའི་ཁྲོད་ཡོད།
ཀིར་ཤུ་ན་མུར་ཏི། གལ་སྲིད་དེ་ལྟར་ཡིན་པར་ཆ་བཞག་ན། ང་
ཚོ་ལྟོས་བཅས་ཀྱི་ཁྲོད་ཡོད་པར་འདོད་དེ། བྱིས་པ་རྣམས་ཀྱང་ལྟོས་
བཅས་ཀྱི་ཁྲོད་འཚོ་དགོས། སློབ་གསོས་སེམས་ཀྱི་གསར་བརྗེ་འབྱུང་
དུ་འཇུག་ཐུབ་བམ། དཀའ་ཁག་ཅིག་ནི་འདི་ལྟ་སྟེ། བྱིས་པ་རྣམས་ལོ་
ན་བཅུ་བཞི་དང་ཡང་ན་རྒན་པའི་དུས་མིན་པར། འདི་ནི་ལོ་ན་ཧ་ཅང་
གཞོན་པའི་དུས་སུ་འགོ་རྩོམ་དགོས་ལ། དེ་ལྟར་བྱས་ན། ཁོ་ཚོ་གཏོར་
བཤིག་བྱས་ནས་ངོ་བོ་འགྱུར་ཟིན་ཡང་།གལ་སྲིད་ལོ་ན་ཧ་ཅང་གཞོན་
པའི་དུས་སུ་ཁྱེད་ཀྱི་གམ་དུ་བཅར་ན། གོ་གནས་དང་། དཔལ་འབྱོར།
འཁྲིག་སྤྱོད་ཁོ་ན་ལས་གཞན་པའི་བྱ་བཞག་ཡོད་ཅིང་། ཁྱེད་ཀྱིས་ཅི་
ཞིག་བསྒྲུབ་འདོད་པའི་ཚོར་འདུ་ལ་སེམས་ཤུགས་སྤར་ཐུབ་བམ།
བྱིས་པར་ཤེས་བྱའི་ཚུལ་དུ་གནས་ཚུལ་མཁོ་སྤྲོད་བྱེད་པའི་ཟུར་
ནས། ཁྱེད་ཀྱིས་ཁོང་ལ་འཛམ་གླིང་ནི་འཕྲལ་ཙམ་ཁོ་ན་མིན་པར།
དེར་རྒྱ་ཆེ་བའི་བྱ་བཞག་གཞན་དག་ཡོད་པར་ཇི་ལྟར་སྟོན་འདོད་དམ།
ངས་དེའི་ཐད་ནས་གླེང་བའམ་ཡང་ན། ཁྱེད་ཀྱིས་གླེང་བའི་རྒྱུ་མཚན་
གྱིས་མིན་པར། ཐོག་མར་ཁྱེད་དང་ངས་འདི་ཉིད་ངེས་པར་དུ་ཚོར་
དགོས། ང་ལ་ཁོང་ཁྲོ་སློང་བར་བྱེད། གལ་སྲིད་ང་རང་ཁོང་ཁྲོ་ལངས་
པའི་ཚེ། བྱིས་པར་ཤན་ཤུགས་མ་ཐེབས་པར་ངས་ཁ་བརྡ་ཇི་ལྟར་བྱེད་
དགོས་སམ། རྒྱུ་མཚན་ནི་ང་ལ་ཤན་ཤུགས་ཐེབས་དུས། ངས་ཁོ་རང་
ང་ལ་ཡོད་པའི་སྣང་བརྙན་དང་མཐུན་པར་བཟོ་བས། ངས་བྱིས་པ་
འཕྲོ་བརླག་ཏུ་གཏོང་ངེས། དེར་བརྟེན། ངས་འདི་དག་ཚང་མར་ཧ་ཅང་
གཏིང་ཟབ་པའི་སྒོ་ནས་ཚོར་བར་བྱེད་ཀྱང་།ངེས་པར་དུ་ངེས་ཤེས་རྙེད་
དགོས་པ་ཞིག་ལ། གང་ལྟར། ལོ་ན་གཞོན་རུང་སློབ་ཕྲུག་དང་ལྷན་དུ་
བདག་གི་འབྲེལ་ལམ་དེ་ངེས་པར་དུ་མིག་དཔེར་འོས་པའི་ལྟ་བ་དང་
སྤྱོད་པར་སེམས་ཤུགས་བསྐྱེད་མི་འདོད་ལ། འདི་ནི་དུས་ཀུན་ཧ་ཅང་
དཀའ་ཁག་ཆེ། གལ་སྲིད་ང་རང་མི་ཞིག་ལ་དགའ་ན། ངས་ཁོ་རང་
ཐུན་མིན་ཞིག་ཏུ་འདོད་ལ། མི་ཚེ་ལ་གཅེས་སྐྱོང་བྱ་རྒྱུ་དང་སའི་གོ་
ལའི་མཛེས་སྡུག་རོ་མྱོང་བྱ་རྒྱུ་བཅས་བྱ་བ་དེ་དག་ཀྱང་མི་འདྲ་བའི་སྒོ་
ནས་བསྒྲུབ་པར་འདོད། མིག་དཔེར་འོས་པའི་བག་ཆགས་མི་བསྐྱེད་
ཅིང་། ཤན་ཤུགས་ཀྱང་མ་ཐེབས་པར་ངས་ཁོང་ལ་འདི་དག་ཡོད་ཚད་
གསལ་སྟོན་བྱེད་ཐུབ་བམ།
དགེ་རྒན། ང་ཚོས་བྱིས་པར་ཤན་ཤུགས་མ་ཐེབས་པར་རོགས་
རམ་བྱེད་པའི་སྔ་རོལ་དུ། ང་ཚོའི་མི་ཚེའི་ནང་དུ་ཧ་ཅང་མང་བའི་
འགལ་འདུ་ཡོད་པར་བརྟེན། ང་ཚོས་རང་ཉིད་ཀྱི་ནང་སེམས་སུ་བཅོས་
བསྒྱུར་ཐུབ་པའི་ཐབས་ལམ་ཞིག་ཡོད་དམ།
ཀིར་ཤུ་ན་མུར་ཏི། ཐབས་ལམ་དེ་ཉིད་བསྐྲུན་པའི་སླད་དུ་མི་
ཞིག་གིས་ངེས་པར་དུ་འགལ་འདུ་ལ་བཅོས་སྒྱུར་དང་མཐར་སྐྲོད་བྱེད་
དགོས་ཤིང། གནོད་སྐྱོན་གཏོང་བའི་ཚོར་འདུ་མེད་པར་བཟོ་དགོས།
དེར་ཉིན་མང་པོ་འགོར་བའམ་ཡང་ན། གཅིག་བྱས་ན་དུས་ངེས་
མེད་དུ་ཡིན་སྲིད། ང་ཚོས་ཤོད་ཐུབ་པ་ཞིག་ལ། འཚོལ་ཞིབ། དཔྱད་
ཞིབ། འདྲི་རྩད། གོ་རྟོགས་དང་ཞིབ་འཇུག་བཅས་བརྒྱུད་ནས་སྒྲུབ་
དགོས། དེ་དག་ཐམས་ཅད་དུས་ཀྱི་ནང་དུ་འཐིམས་ནས་ཡོད། འོན་
ཀྱང་། དུས་ནི་ཉེན་ཁ་ཞིག་སྟེ། རྒྱུ་མཚན་ནི་ང་ཚོས་དུས་ལ་ལྟ་བའི་
སྐབས་ཐོག་དེར། དེ་ནི་དོན་དངོས་སུ་ཅི་ཞིག་ཡོད་པའི་རྒྱུན་བསྲིང་བ་
དེ་རེད། གལ་སྲིད་ངས་རང་གི་སེམས་རྒྱུད་དང་། ཉི་མ་རེ་རེའི་དཔྱད་
ཞིབ། ངའི་དགོས་འདུན། ངའི་ཆ་རྐྱེན། ངའི་ལས་འགུལ་བཅས་ལ་གོ་
རྟོགས་ཡོང་བར་འདྲི་རྟོག་བྱེད་དགོས་ན། འདི་དག་ཚང་མ་དུས་ཀྱི་
ཁོངས་སུ་གཏོགས་པར་བྱེད། དུས་ནི་འགྱུར་ལྡོག་སྟོན་པའི་ངང་ཚུལ་
གྱི་འཕྲུལ་སྣང་ཞིག་རེད་ལ། ངས་འགྱུར་ལྡོག་གི་དཀའ་ངལ་ཁྲོད་དུས་
ཚོད་ངོ་སྤྲོད་བྱེད་དུས། དེ་ལྟར་ན། འགྱུར་ལྡོག་ནི་དུས་འགྱངས་པར་
བྱེད་པ་ཞིག་ཡིན། རྒྱུ་མཚན། དུས་ནི་ང་རང་གང་ཡིན་པ་དེར་བསྐྱོད་
པར་ངའི་རེ་འདུན་གྱི་རྒྱུན་ལྷག་པར་སྲིང་བ་ཁོ་ན་རེད། དུས་ནི་ཧྥ་
རན་སིའི་སྐད་སྦྱང་བར་དགོས་ངེས་ཆེ་ཞིང་། ཧྥ་རན་སིའི་སྐད་སྦྱང་
བར་བཏང་བའི་དུས་དེ་འཁྲུལ་སྣང་ཙམ་མིན་མོད།སེམས་ཁམས་རིག་
པའི་འགྱུར་ལྡོག་དང་དུས་དང་བསྟུན་པའི་རང་ཉིད་ལ་སེམས་ཁམས་
རང་བཞིན་གྱི་བཅོས་སྒྱུར་འབྱུང་བར་བྱེད་པ་དེ་ནི་འཁྲུལ་སྣང་རེད།
རྒྱུ་མཚན་ནི་དེ་ཡིས་སྒྱིད་ལུག་དང་། དུས་འགྱངས་པ། ལེགས་འགྲུབ་
ཀྱི་འདུ་ཤེས་དང་རློམ་སེམས་བཅས་ལ་སྙིང་སྟོབས་སྦྱིན་པར་བྱེད། ངས་
དུས་ནི་འགྱུར་ལྡོག་སྟོན་པའི་ངང་ཚུལ་དུ་བེད་སྤྱོད་སྐབས། དེ་དག་
ཚང་མ་ལས་ཀར་འཇུག་པའི་དུས་ཀྱི་ནང་ཡིན་པར་གོ་བརྡ་སྟོན་པར་
བྱེད། དེར་བརྟེན། གལ་སྲིད་ངས་དུས་ཀུན་ཏུ་འགྱུར་ལྡོག་གི་ཆེད་དུས་
ལ་མི་བལྟ་ཚེ། དེ་ནས། ཅི་ཞིག་འབྱུང་སྲིད་དམ།
དེ་ནི་ཧ་ཅང་རྒྱ་ཆེ་བའི་བྱ་བ་ཞིག་རེད། ཆོས་ལུགས་ལ་དད་པ་
བྱེད་པའི་མི་ཚང་མས་དུས་ནི་འགྱུར་ལྡོག་གི་ངོ་བོ་ཞིག་ཏུ་མཐོང་གིན་
ཡོད་ལ། དོན་དངོས་སུ་ང་ཚོས་དུས་ལ་མ་བསྟུན་པ་དང་། དུས་ལས་
བརྒལ་བའི་འགྱུར་ལྡོག་ཁོ་ན་འཚོལ་ཐུབ།
དགེ་རྒན། གསར་གཏོད་ནུས་པའི་ལག་ལེན་ཀུན་ལ་དུས་འདི་
བེད་སྤྱོད་བྱ་མི་ཐུབ་བམ།
ཀིར་ཤུ་ན་མུར་ཏི། དེ་ལྟར་སྒྲུབ་ལོས་ཐུབ། དེར་བརྟེན། ངའི་
སེམས་ཁམས་ཀྱིས་དུས་བེད་སྤྱོད་པར་ངོས་ལེན་མི་བྱེད་དམ། དུས་
ནི་འགྱུར་ལྡོག་སྟོན་པའི་ངང་ཚུལ་དུ་ཁས་ལེན་མི་བྱེད་དམ། ད་ནི་ཅི་
ཞིག་གིས་ཚབ་བྱེད་དམ།
ངས་གསར་བརྗེ་བྱེད་འདོད་པའི་བྱ་བ་དེ་དུས་དང་བསྟུན་ནས་
ཕྱོགས་གཅིག་ཏུ་བསྡུས་ཡོད། དེ་ནི་དུས་ཀྱི་མཇུག་འབྲས་རེད་ལ། ངས
དུས་ལ་ངོས་ལེན་བྱེད་ཀྱི་མེད། དེར་བརྟེན།ངས་བྱ་བ་ཡོངས་རྫོགས་ལ་
ཁས་ལེན་མི་བྱེད། དེ་བས། འགྱུར་ལྡོག་གིས་ཚབ་བྱེད་ཀྱིན་ཡོད། གལ་
སྲིད་ཁྱེད་ཀྱིས་འདི་རྟོགས་མིན་ངས་མི་ཤེས། དེ་ནི་ངག་ཐོག་ཙམ་གྱི་
རྫུན་གཏམ་མིན་ནོ། །
ཁྱེད་ཀྱིས་དེར་གོ་རྟོགས་རྙེད་སོང་ངམ། གལ་སྲིད་ངས་རང་ཉིད་
ཧིན་རྡུའི་ཆོས་ལུགས་པ་ཞིག་ཡིན་པའི་ཆ་རྐྱེན་དེ་ནི་དུས་ཀྱི་མཇུག་
འབྲས་རེད་ལ། ངས་དུས་ལ་ངོས་ལེན་བྱེད་ཀྱི་མེད། ངས་བྱ་བ་ཡོངས་
རྫོགས་ལ་ངོས་ལེན་བྱེད་ཀྱི་མེད། ང་རང་དེ་ལས་བརྒལ་བ་ཞིག་གམ།
གལ་སྲིད་ངས་ཆོ་ག་ཞིག་སྟེ། ཡེ་ཤུ་དང་ཧིན་རྡུ། ནང་བ་བཅས་ངོས་
ལེན་མི་བྱེད། དེར་ངོས་ལེན་མི་བྱེད་དོན་དེ་ནི་དུས་ཀྱི་ཐོན་སྐྱེད་ཅིག་
ཡིན་པས་སོ། ། ང་རང་དེ་ལས་བརྒལ་བ་ཞིག་ཡིན། ངས་དུས་ཀྱི་
འགྱུར་ལྡོག་དེ་ཇི་ལྟར་འབྱུང་བའི་སྐོར་ལ་སྐད་ཆ་འདྲི་མ་མྱོང་། བྱ་བ
དེ་ཉིད་ནི་དུས་ཀྱི་མཇུག་འབྲས་རེད་ལ། ངས་དུས་ལ་ངོས་ལེན་བྱེད་ཀྱི་
མེད། དེ་ནི་མཇུག་རྫོགས་ཟིན་པས་སོ། །
དེ་བས། སེམས་ཀྱི་ཁྲོད་འགྱུར་ལྡོག་གིས་མཚོན་པའི་སེམས་པ་
དེས་གོ་རིམ་ངེས་ཅན་ཡོད་པའི་ཁོར་ཡུག་རང་བཞིན་གྱི་ལག་ལེན་
འབྱུང་དུ་འཇུག་ཅིང་། དེ་ནས་ལམ་སྟོན་དང་ལྟ་རྟོག་བྱེད་ཐུབ། མི་སུ་
ཞིག་གིས་ཀྱང་ཤེས་བྱ་འཐོབ་པར་དུས་ཀྱི་སྤྱོད་སྒོར་ངོས་ལེན་བྱེད་མི་
ཐུབ་མོད།འོན་ཀྱང་། དུས་ནི་གཞན་གང་དུ་གནས་ཡོད་དམ།
དགེ་རྒན། ཐ་ན་ལས་འགུལ་གྱི་ཁྲོད་དུའང་ང་ཚོར་དུས་དགོས་
ཤིང་། ང་ཚོས་སྒྱིད་ལུག་ངང་བྱ་བ་བསྒྲུབ་དགོས་པར་སྣང་། དེར་བརྟེན།
དུས་ཀྱིས་སྐེ་ཐག་ལྕི་མོ་ཞིག་བསྐོན་ཡོད། གལ་སྲིད་བྱ་བ་འདི་དག་གི་
ཁྲོད་ནས་དུས་ལ་གོ་རྟོགས་རྙེད་ཐུབ་པ་དེ་ནི་དེ་འདྲའི་སྟབས་བདེ་ཞིག་
རེད་ལ།ཅིའི་ཕྱིར་ང་ཚོ་འདི་ལས་ཕྱི་རུ་ཐོན་ཐུབ་ཀྱི་མེད་དམ།
ཀིར་ཤུ་ན་མུར་ཏི། གལ་སྲིད་ཁྱེད་ཀྱིས་རང་ཉིད་ཀྱི་བློ་རྩེ་གཅིག་
སྒྲིམ་ཆ་ཚང་བ་སྤྲད་ནའང། དུས་དང་བསྟུན་ནས་འགྱུར་ལྡོག་ཙམ་
མིན་པར། དུས་ལ་ངོས་ལེན་མི་བྱེད་ཅིང་། ཁྱེད་ཀྱིས་རྦད་དེ་གནས་
བབ་ཅིག་གི་ཁྲོད་ཐུན་མིན་གྱི་ལམ་ཁ་ཞིག་ཏུ་སློབ་སྟོན་བྱ་འདོད་
པ་དེ་རེད། བུ་དང་བུ་མོ་ཚོ་ཤེས་བྱ་འཐོབ་པའི་ཆེད་འདིར་འཛོམས་
ཤིང་། གལ་སྲིད་ཁྱེད་ཀྱིས་བློ་རྩེ་གཅིག་སྒྲིམ་དང་ལྷན་དུ་ཤེས་བྱར་
ཡིག་རྒྱུགས་འཕྲོད་པ་དེ་ནི།གནས་ཚུལ་འཆད་པར་དུས་ཚོད་བེད་
སྤྱོད་གཏོང་བཞིན་པ་ཞིག་མིན་པར། ཁྱེད་ཀྱིས་ཁོང་ཚོའི་བསམ་བློར་
དོགས་པ་སློང་བཞིན་ཡོད།
དེ་ནི་ངས་ཅི་ཞིག་ལ་དང་འདོད་བྱེད་བཞིན་པ་སྟེ། སེམས་པར་
རྟོགས་པ་སད་རྒྱུ་དེ་ཡིན་ལ། སེམས་པ་ཧ་ཅང་གསོན་ཉམས་ལྡན་པའི་
ངང་གནས་རྒྱུ་དེ་ཡིན། ང་ཚོས་ཤེས་བྱ་བརྒྱུད་ནས་སེམས་པ་གསོན་
པོར་ཉར་ཐུབ་པར་ཤོད་ཀྱི་ཡོད་མོད། ང་ཚོས་ཤེས་བྱ་མཁོ་སྤྲོད་བྱས་པ་
ལ་བརྟེན་ནས་སེམས་ཁམས་ཉོབ་སྣང་ཁོ་ནར་བསྒྱུར་ཡོད། དུས་ཀྱི་
ར་བའི་ནང་སེམས་ཀྱིས་འདོན་པའི་ནུས་པ་དེ་ནི་ད་དུང་ཚད་བཀག་
ཅན་གྱི་སེམས་ཁམས་ཤིག་རེད། འོན་ཀྱང་། དུས་ཀྱི་ར་བའི་ནང་བྱེད་
ནུས་མི་འདོད་པའི་སེམས་པ་དེ་ནི་ཐུན་མིན་གྱི་དོགས་ཟོན་ཅན་ཞིག་
དང་།དེ་ནི་ཧ་ཅང་གསོན་ཉམས་ལྡན་པ་ཞིག་རེད། གྲུང་ཤ་དོད་པོ་དེས་
སེམས་པར་སྩལ་བ་ནི་ད་དུང་འཚོལ་སྙེག་དང་།འཚོལ་ཞིབ།སྐྱོན་དང་
བྲལ་བ་ཞིག་རེད། དེ་བས། ང་ཚོས་བྱ་བ་གསར་པ་ཞིག་འཚོལ་ཞིབ་
བྱས་ཡོད། ཁྱེད་དང་ངས་བྱ་དངོས་ཤིག་འཚོལ་ཞིབ་དང་ངས་ཁྱེད་ལ་
བྱ་བ་ཞིག་ཐོབ་སྐལ་དུ་སྤྲད་ཡོད། སེམས་ཀྱིས་དུས་ཀྱི་ར་བའི་ནང་
བྱེད་ནུས་འདོན་ཞིང་། སེམས་ནི་དུས་ཀྱི་མཇུག་འབྲས་ཤིག་ཡིན་པ་དེ་
ང་ཚོས་མཉམ་དུ་འཚོལ་ཞིབ་བྱས་ཡོད། གནས་བབ་དེའི་ཁྲོད་སེམས་
ཀྱིས་གནས་ཚུལ་ཁོ་ན་བརྒྱུད་སྤེལ་བྱེད་ནུས། དེ་ལྟ་བུའི་སེམས་
ཁམས་ནི་ཚད་བཀག་ཅན་ཞིག་རེད། འོན་ཀྱང་། སེམས་ཀྱིས་དུས་
ཚོད་བེད་སྤྱད་རུང་། དུས་ཡུན་ཐུང་ངུ་ཞིག་གི་ནང་སེམས་ཀྱིས་བྱེད་
ནུས་འདོན་གྱིན་མེད་པ་དང་། བསམ་གཞིགས་བྱེད་ཀྱིན་མེད་པ་དེས་
སེམས་པ་གཞན་ཞིག་ལ་དོགས་པ་སློང་བར་བྱེད། དེ་བས། ཤེས་བྱས་
གཏོར་བཤིག་གཏོང་མི་ནུས། ཁྱེད་ཀྱིས་དེ་ལྟ་བུའི་སེམས་པ་དེ་སློབ་
གཉེར་གྱི་གནས་བབ་ཅིག་ལས་འཐོབ་པར་འདོད་པའི་གནས་བབ་
ཅིག་གི་ཁྲོད་མི་འོང་བར་རྟོགས་ངེས། དེར་བརྟེན། དེ་ནི་དུས་གཏན་གྱི་
སྤྱང་གྲུང་ལྡན་པའི་རང་བཞིན་དང༌། དེ་ལྟ་བུའི་སེམས་པ་ནི་གསར་
རྐྱང་གི་ངོ་བོར་ཡོད།
སློབ་གྲྭ་འདིའི་ནང་གི་བུ་འགའ་རེ་ལོ་རྒན་པར་ཆགས་ཚར་ཡོད་
ངེས། རྒྱུ་མཚན་ནི་ཁོ་ཚོས་ཤེས་བྱ་འཐོབ་རྒྱུ་ཁོ་ནར་སེམས་ཁུར་བྱེད་
པ་ལས་སྦྱོང་བར་དོ་སྣང་མི་བྱེད་པས་སོ། ། སློབ་གཉེར་བྱེད་པ་ནི་དུས་
ལས་བརྒལ་བ་ཞིག་རེད། ད་ནི་ཁྱེད་ཀྱིས་དོགས་སློང་བྱེད་པའི་སེམས་
པར་ཇི་ལྟར་སྙོམ་སྒྲིག་བྱ་ཞིང་། དུས་ཀུན་ཏུ་ཡ་མཚན་པའི་ངང་ནས་
སྤྱང་གྲུང་ལྡན་པར་ཉར་ཚགས་བྱེད་ཐུབ་བམ།
ཁྱེད་ཀྱིས་འགྱུར་ལྡོག་བྱུང་བའི་སེམས་ཀྱི་རང་བཞིན་ལ་ངེས་
པར་དུ་གོ་རྟོགས་རྙེད་དགོས་ཏེ། དེ་ནི་ཁྱེད་ཀྱིས་དུས་ལ་ངོས་ལེན་མི་
བྱེད་པའི་སྐབས་ཐོག་དེར་འགྱུར་བ་བྱུང་ཡོད། ཁྱེད་ཀྱིས་འདས་ཟིན་
པ་ཡོད་ཚད་རྒྱབ་ཏུ་དོར་ནས། ཁྱེད་རང་དུས་ཡུན་རིང་པོར་ཧིན་རྡུ་དང་
ཡེ་ཤུ་བ་གང་ཡང་མིན། ད་ནི་དེ་ལྟ་བུའི་སེམས་པར་འགྱུར་ལྡོག་བྱུང་
བ་དེས་རང་གི་བྱ་སྤྱོད་ལ་ཇི་ལྟར་ལམ་སྟོན་དང་འགྱུར་བ་གཏོང་ངམ།
ཤེས་བྱ་མཁོ་སྤྲོད་བྱས་པའི་བརྒྱུད་རིམ་གྱིས་དུས་ལ་ཐེ་གཏོགས་བྱེད་
པ་ཇི་ལྟར་ལག་ལེན་དུ་བསྟར་དགོས་ཤིང་། ད་དུང་ཧ་ཅང་སྤྱང་གྲུང་
ལྡན་པའི་གནས་བབ་ཁྲོད་བྱིས་པའི་སེམས་པ་ཇི་ལྟར་ཉར་ཚགས་བྱེད་
དམ། རྟོགས་ཞིབ་གྱིས་དང་།

ལེའུ་བཞི་པ། ཡང་དག་པའི་དགག་པ།

དགེ་རྒན། སློབ་ཕྲུག་ཚོར་གླེང་མོལ་བྱས་པ་ཞིག་ཏུ་ཁྱེད་ཀྱིས་
གསུངས་རྒྱུར། དཀའ་ངལ་འོང་དུས་མི་ཞིག་གིས་ངེས་པར་དུ་ལམ་
སེང་དེ་སེལ་ཐབས་བྱེད་དགོས་ཟེར། མི་ཞིག་གིས་ཇི་ལྟར་འདི་བསྒྲུབ་
པར་བགྱིའམ།
ཀིར་ཤུ་ན་མུར་ཏི། གློ་བུར་དུ་དཀའ་ངལ་ཞིག་སེལ་བར་བྱེད་པ་
ལ༑ ཁྱེད་ཀྱིས་ངེས་པར་དུ་དཀལ་ངལ་ལ་གོ་རྟོགས་རྙེད་དགོས། དཀའ་
ངལ་གྱི་གོ་རྟོགས་ནི་དུས་ཀྱི་གནད་དོན་རེད་དམ་ཡང་ན། རྒྱ་ཆེ་བའི་
འདུ་ཤེས་ཀྱི་གནད་དོན་དང་གཏིང་ཟབ་པའི་མཐོང་ཚུལ་གྱི་གནད་དོན
རེད་དམ། དཀའ་ངལ་ཡོད་པ་ང་ཚོར་ཤོད་དང་། ང་ནི་ཁོག་སྟོང་ཞིག་
སྟེ༑ འདུ་ཤེས་དེའི་ཁྲོད་ང་ལ་དཀའ་ངལ་ཡོད་ལ། དེ་ཡིས་ངའི་སེམས་སུ་
དཀའ་རྙོག་དང་འགལ་འདུ་སྐྲུན་པར་བྱེད། དེ་ནི་དོན་དངོས་ཏེ། ང་རང་
ཁོག་སྟོང་ཞིག་ཡིན། མ་ཟད་དེ་ལས་གཞན་པའི་དོན་དངོས་ཏེ། ང་རང་
ཁོག་སྟོང་ཞིག་བྱེད་མི་འདོད་པ་དེ་རེད། ཐོག་མར་ངས་རང་ཉིད་ཁོག་
སྟོང་ཞིག་ཡིན་པ་དེར་ངེས་པར་དུ་གོ་རྟོགས་རྙེད་དགོས། ང་རང་དོན་
དངོས་དེའི་ཁྲོད་ནས་འཚོ་དགོས། ངས་ངེས་པར་དུ་གཏིང་ཟབ་པའི་
སྒོ་ནས་དོན་དངོས་ཀྱི་གོ་རྟོགས་ཙམ་མིན་པར། ཆ་ཚང་བའི་སྒོ་ནས་
ཁོང་དུ་ཆུད་པར་བྱེད་དགོས། ད་ནི་ཁོང་དུ་ཆུད་པ་དེ་དུས་ཀྱི་གནད་
དོན་རེད་དམ། ངས་དོན་དངོས་དེ་ལམ་སེང་ཤེས་ཐུབ། ངས་ཤེས་མི་
ཐུབ་བམ། གློ་བུར་བའི་འདུ་ཤེས་དང་མཐོང་ཚུལ་དེ་དོན་དངོས་སུ་
འཐིམས་སོང་། ངས་སྦྲུལ་མགོ་ལེབ་མཐོང་དུས་དེར་གློ་བུར་དུ་འགུལ་
སྐྱོད་བྱེད། འོན་ཀྱང་། ངས་ཐབས་ལམ་འདྲ་མཚུངས་དེའི་ཁྲོད་ནས་
ཁེངས་དྲེགས་མ་མཐོང་ཞིང་། ང་རང་དེར་དགའ་མོས་ཡོད་དུས་ཀྱང་
ཁེངས་དྲེགས་མ་མཐོང་། དེ་བས། ངས་ཁེངས་དྲེགས་རྒྱུན་འཁྱོངས་
བྱེད། ཡང་ན། དེས་དཀའ་རྙོག་བསྐྲུན་པའི་སྟབས་ཀྱིས་དེ་ང་ལ་དགོས་
མཁོ་མེད་དོ། ། གལ་སྲིད་ཁེངས་དྲེགས་དེ་ཡིས་དཀའ་རྙོག་མ་བཟོས་
ཚེ་དེར་དཀའ་ངལ་མེད་དོ། །
འདུ་ཤེས་དང་གོ་རྟོགས་ནི་དུས་ཀྱི་ངོ་བོ་མིན་ཏེ། འདུ་ཤེས་ནི་རྒྱ་
ཆེན་པོ་མཐོང་བའི་གནད་དོན་ཞིག་སྟེ། དེ་མཐོང་བ་ནི་ཆ་ཚང་བ་
ཞིག་རེད། བྱ་བ་ཞིག་རྦད་དེ་རྟོགས་ཟིན་པའི་རང་བཞིན་དེ་ཅི་ཞིག་
ཡིན་ནམ། མི་ཞིག་གིས་འཇོན་ཐང་དང་། ནུས་ཤུགས། ཚེ་སྲོག་དང་
ཆོད་སེམས་བཅས་བྱ་དངོས་ཤིག་དང་གློ་བུར་དུ་འབྲེལ་ལམ་བཟོ་རྒྱུ་
དང་། མི་ཞིག་གི་ཆ་ཚང་བའི་ནུས་ཤུགས་ལ་མཁོ་འདོན་བྱེད་ཀྱི་ཡོད།
སྐབས་ཐོག་དེར་ཁྱེད་ཀྱིས་མཁོ་འདོན་བྱས་པའི་ནུས་ཤུགས་དེས་ཁྱེད་
ལ་དཀའ་རྙོག་ལྡན་པར་བྱས། དེ་བས། དེ་རུ་རྟོགས་ཐུབ་པ་དང་། བྱ་
དངོས་ཆ་ཚང་བའི་མྱོང་རྟོགས་མེད། ད་ནི་ཁྱེད་ཀྱིས་སྦྲུལ་མགོ་ལེབ་
མཐོང་དུས་ཁྱེད་རང་མཆོང་ཐུབ་པ་བཟོ་བའི་ནུས་ཤུགས་དེ་ཅི་ཞིག་
གིས་སྤྲོད་པར་བྱེད་དམ། སྐྱེ་ལྡན་དང་སེམས་ཁམས་རང་བཞིན།
མཆོང་ཐུབ་པ་དང་སེམས་ཅན་ཧྲིལ་བོ་ཞིག་སྐྲུན་པར་བྱེད་པའི་བརྒྱུད་
རིམ་དེ་དག་ཅི་ཞིག་རེད་དམ། དེ་ལྟར་དེ་རུ་ཐེ་ཚོམ་མེད་ཅིང་། ཡ་ལན་
ནི་དེ་མ་ཐག་ཏུ་ཡོད་པ་ཞིག་རེད། གློ་བུར་བ་དེའི་ཁྲོད་ཅི་ཞིག་ཕྱིན་
སོང་ངམ། བྱ་སྤྱོད་དེའི་བརྒྱུད་རིམ་ཁྲོད་བྱ་བ་ཁ་ཤས་ཤིག་འདས་ཟིན་
པ་དེ་ནི་འཕྲལ་ཙམ་ཞིག་ཡིན། ཞེད་སྣང་དང་ལྷན་སྐྱེས་ཀྱི་སྲུང་སྐྱོབ་དེ་
ངེས་པར་ཡོད་ཅིང་། སྦྲུལ་མགོ་ལེབ་སྐོར་གྱི་ཤེས་བྱ་དེ་བེད་སྤྱོད་མེད་
པའི་དོན་དག་ཅིག་རེད།
ད་ནི་ང་ཚོར་ཅིའི་ཕྱིར་ཁེངས་དྲེགས་ཀྱི་འཕོ་འགྱུར་ཐད་ལ་ནུས་
ཤུགས་འདྲ་མཚུངས་ཀྱི་ལག་ལེན་ཞིག་མེད་པ་རེད་དམ། ངས་དཔེ་
མཚོན་གྱི་ཚུལ་དུ་ཁེངས་དྲེགས་བཞག་ཡོད། རྒྱུ་མཚན་དེ་དག་གིས་
བདག་ལ་ནུས་ཤུགས་བྲལ་བར་བརྗོད་དེ།ང་རང་རློམ་སེམས་ལ་དགའ་
བས་སོ། ། འཛམ་གླིང་ནི་ཁེངས་དྲེགས་ལ་གཞི་བཅོལ་ནས་ཡོད། དེ་ནི་
སྤྱི་ཚོགས་ཀྱི་ལུགས་སྲོལ་གཞི་འཛིན་ས་ཞིག་རེད། དེ་ཡིས་ང་ལ་ང་
རང་གཞན་ལས་ཅུང་ལེགས་པའི་འདུ་ཤེས་དང་། རང་རྐྱ་འཕེར་བ།
མཐོང་གི་ཁྱད་ཆོས་ངེས་གཏན་ཡོད་པ། ནུས་ཤུགས་ཀྱི་འདུ་ཤེས་ངེས་
གཏན་བཅས་སྦྱིན་པར་བྱེད་ཅིང་། འདི་དག་གིས་ཁེངས་དྲེགས་མེད་
པར་བཟོ་བར་ནུས་ཤུགས་དེ་གལ་འགངས་ཆེ་བར་སྔོན་འགོག་བྱེད།
ད་སྐབས་ངས་རང་གི་ལག་ལེན་དང༌། ཁེངས་དྲེགས་དང་འབྲེལ་བའི་
ནུས་ཤུགས་ཡོད་པ་དེའང་རྒྱུ་མཚན་འདི་དག་གིས་སྔོན་འགོག་བྱས་
པར་དཔྱད་ཞིབ་དང་། ཡང་ན། ངས་གློ་བུར་དུ་རྟོགས་པ་ཡིན། དཔྱད་
ཞིབ་ནི་དུས་ཀྱི་བརྒྱུད་རིམ་ཞིག་སྟེ། དུས་ཕྱིར་འགྱང་བའི་བརྒྱུད་རིམ་
ཞིག་ཀྱང་རེད། ངས་དཔྱད་ཞིབ་བྱེད་བཞིན་པའི་སྐབས་སུ། ཁེངས་
དྲེགས་རྒྱུན་མཐུད་ཅིང་དུས་ཀྱིས་དེ་མཐའ་གཏུགས་པར་མི་བྱེད། དེ་
བས། ངས་ཁེངས་དྲེགས་རྦད་དེ་རྟོགས་དགོས་ཤིང། དེ་མཐོང་བར་ནུས་
ཤུགས་མེད་པར་བྱས་སོང་། ད་ནི་ཆུད་ཟོས་སུ་སོང་བའི་ནུས་ཤུགས་དེ་
བསྡུ་བར་བགྱིས་ནས། ང་རང་ཁེངས་དྲེགས་ལྟ་བུའི་དཀའ་ངལ་དང་
ཁ་གཏད་ལངས་པའི་སྐབས་ཙམ་མིན་པར། ཐ་ན་དཀའ་ངལ་མེད་
པའི་སྐབས་སུའང་། དུས་དང་རྣམ་པ་ཀུན་ཏུ་གཅིག་ཏུ་བསྡུ་བར་བྱེད་
དགོས།དཀའ་ངལ་ནི་དུས་རྟག་ཏུ་ཡོད་པ་ཞིག་མིན་ནོ། །
དགེ་རྒན། དེ་རུ་དཀའ་ངལ་གཞན་ཞིག་ཡོད་དེ།དཀའ་ངལ་ཡོད་
པའི་དུས་སུ། ནུས་ཤུགས་འདི་གཅིག་སྡུད་བྱེད་མི་ཐུབ་སྟེ། འཕོ་འགྱུར་
གྱི་རྣམ་པ་ཞིག་མུ་མཐུད་ནས་འབྱུང་བཞིན་པས་སོ།།
ཀིར་ཤུ་ན་མུར་ཏི། བསྐྱར་ཟློས་དང་། ཕྱིར་དྲན་གྱི་ཡ་ལན།
ཉམས་མྱོང་གི་ཡ་ལན་ཁོ་ནའི་ཁྲོད་ནུས་ཤུགས་བརླག་བཞིན་ཡོད་དེ།
གལ་སྲིད་ཁྱེད་ཀྱིས་རང་གི་སེམས་པར་ཞིབ་འཇུག་བྱས་ཚེ། ཁྱེད་ཀྱིས་
དགའ་སྣང་གི་དོན་དག་དེ་བསྐྱར་ཟློས་ཁོ་ནའི་སྟེང་དུ་རྒྱུན་འཁྱོང་བྱས་
ཡོད་པར་རྟོགས་ངེས། ཁྱེད་རང་དེ་ལ་ཕྱིར་འཇུག་པར་འདོད་ཅིང་། དེའི་
སྐོར་ལ་བསམ་བློ་གཏོང་བར་འདོད་དེ།དེ་ཡིས་འགུལ་ཤུགས་གཅིག་ཏུ་
སྡུད་པར་བྱེད་པས་སོ། ། སེམས་པར་གོ་རྟོགས་སད་དེ་ཆུད་ཟོས་མེད་
པའི་སྐབས་སུ། འགུལ་ཤུགས་དེ་འོང་སྲིད་པ་ཞིག་ཡིན་ནམ། བསམ་
བློ་དེར་གསོན་ཤུགས་རྒྱས་སུ་འཇུག་གམ། དེའི་དོན་ནི་"འདི་ནི་ཡང་
དག་པ་དང་དེ་ནི་ནོར་འཁྲུལ་རེད་”ཅེས་ནམ་ཡང་གླེང་མི་རུང་། འོན་
ཀྱང་། བསམ་བློ་དེས་འཚོ་གནས་ལ་དབང་སྒྱུར་དང་། ཚོར་སྣང་དེ་འོང་
ཞིང་དེའི་ཁྲོད་ནས་བསམ་བློར་གསོན་ཤུགས་རྒྱས་ལ། དེ་ལྟ་ན། དེ་ཉིད་
ཁོ་ནས་མཇུག་རྫོགས་པར་བྱེད་དོ། །
ང་ཚོས་དཀའ་ངལ་ལ་གདོང་གཏོད་པར་ཐབས་ལམ་མི་འདྲ་བའི་
སྒོ་ནས་བགྱི་དགོས་སམ། ང་ཚོས་སེམས་ཀྱི་ཡོན་ཏན་གསར་པ་ལྡན་
པའི་མི་རབས་ཤིག་བསྐྲུན་པའི་ཐད་ལ་གླེང་མོལ་བྱེད་ཀྱིན་ཡོད། ང་
ཚོས་འདི་ཇི་ལྟར་བསྒྲུབ་དགོས་སམ། གལ་སྲིད་ང་རང་འདིར་དགེ་
རྒན་ཞིག་ཡིན་ན། དེ་ནི་ངའི་དོ་སྣང་བྱ་ཡུལ་དུ་འགྱུར་ཞིང་། སློབ་
གསོ་བ་ལེགས་པོ་ཞིག་གིས་ཕྱི་གསལ་ནང་གསལ་གྱི་སྒོ་ནས་སེམས་
པ་གསར་པ་ཞིག་དང་། ཚོར་ཤེས་སྐྱེན་པོ་ཞིག། ལྗོན་ཤིང་དང་། ནམ་
མཁའ། ལྷ་ཡུལ། ཆུ་མིག་གི་སླད་དུ་མྱོང་ཚོར་གསར་པ་བསྣམ་འོང་
རྒྱུ་དང་། འདུ་ཤེས་རྙིང་པ་དེ་འདུ་ཤེས་གསར་པའི་ངོ་བོར་འགྱུར་བ་
ཙམ་མིན་པར་འདུ་ཤེས་གསར་པའི་འཚོ་གནས་ཤིག་བསྣམ་འོང་རྒྱུར་
སེམས་སུ་འདི་ལ་ཐུགས་ཁུར་བཞེས་ཡོད། ངས་བཤད་འདོད་པའི་དོན་
དག་དེ་ཆ་ཚང་བའི་སེམས་ཁམས་གསར་པ་ཞིག་སྟེ། འདས་ཟིན་པས་
མ་གོས་པའི་སེམས་ཁམས་ཤིག་གླེང་གིན་ཡོད། གལ་སྲིད་དེ་ནི་ངའི་
སེམས་ཁུར་བྱ་ཡུལ་ཡིན་ན། ངས་དེ་ཇི་ལྟར་སྙོམ་སྒྲིག་བྱེད་དགོས་
སམ།
ཆེས་ཐོག་མར་དེ་ལྟ་བུའི་སེམས་ཁམས་གསར་པ་ཞིག་བསྣམ་
འོང་རྒྱུ་སྲིད་དམ། འདས་ཟིན་པའི་རྒྱུན་ལ་རྣམ་པ་གསར་པ་ཡོད
པའི་སེམས་ཁམས་ཤིག་མིན་པར། སེམས་པ་དེ་སྐྱོན་གྱིས་གོས་མེད་
པ་ཞིག་ཡིན་དགོས། དེ་ནི་འབྱུང་རུང་བ་ཞིག་སྟེ། ཡང་ན། འདས་ཟིན་
པའི་རྒྱུན་དེ་ད་ལྟ་བརྒྱུད་ནས་ངེས་པར་དུ་བཅོས་སྒྱུར་བྱ་དགོས་ལ།
རྣམ་པ་གསར་པའི་ངོ་བོར་བསྒྱུར་དགོས། གནས་བབ་གང་ཞིག་གི་
ཁྲོད་མི་རབས་གསར་པ་ཞིག་མེད་ཚེ། དེ་ནི་མི་རབས་རྒན་པས་རྣམ་
པ་གསར་པའི་ངོ་བོར་བསྐྱར་སྐྲུན་བྱས་ཡོད།
ངའི་བསམ་པར་མི་རབས་གསར་པ་ཞིག་བསྐྲུན་རྒྱུ་དེ་འོང་སྲིད་
པ་ཞིག་རེད། ངས་འདྲི་རྒྱུར། ང་རང་ཇི་ལྟ་བུ་ཞིག་ཡིན་པ། རང་རྒྱུད་
ནས་མྱོང་བ་ཡོད་པ་ཙམ་མིན་པར།རང་གི་སློབ་མ་ཚོར་ཤོད་རྒྱུ་དེ་རེད།
གལ་སྲིད་ངས་རང་རྒྱུད་ལ་མྱོང་བ་ཡོད་པའི་སྒོ་ནས་བྱ་དངོས
ཤིག་རྟོགས་ན། ངས་སློབ་མ་ཚོར་ཤོད་རྒྱུ་བརྗེད་མི་སྲིད། དོན་དངོས་
སུ་དེ་ནི་ང་དང་གཞན་གྱི་གནད་དོན་ཞིག་མིན་པར་ཕན་ཚུན་བརྟེན་
པའི་བྱ་དངོས་ཤིག་རེད། དེ་ལྟར་མ་ཡིན་ནམ།
ད་ནི་ངས་ཇི་ལྟར་སེམས་ཁམས་ཤིག་བསྐྲུན་རྒྱུ་དེ་ནི་སྐྱོན་གྱིས་མ་
གོས་པ་ཞིག་ཡིན་ནམ། ཁྱེད་དང་ང་ནི་གསར་དུ་སྐྱེས་པ་ཞིག་མིན་པར།
ང་ཚོ་སྤྱི་ཚོགས་དང་། ཧིན་རྡུའི་ཆོས་ལུགས། སློབ་གསོ། ཁྱིམ་ཚང་། སྤྱི་
ཚོགས།ཚགས་པར་བཅས་ཀྱིས་སྐྱོན་བསྒོས་ནས་ཡོད། ང་ཚོར་ཇི་ལྟར་
སྐྱོན་གྱིས་གོས་པ་དེ་སེལ་ཐུབ་བམ། ང་ཚོས་དེ་ནི་རང་གི་འཚོ་གནས་
ཀྱི་ཆ་ཤས་ཤིག་དང་ངོས་ལེན་བྱ་རུང་བ་ཞིག་ཏུ་བསྙད་དམ། སྐུ་ཞབས།
ངས་ཅི་ཞིག་བསྒྲུབ་དགོས་སམ། འདིར་དཀའ་ངལ་ཞིག་ཡོད་པ་ནི།
ང་ཚོའི་སེམས་ཁམས་འབག་བཙོག་བཟོས་ཟིན་ལ། མི་རྒན་པ་ཞིག་
ལ་མཚོན་ན། དེ་སེལ་བར་དེ་ལས་དཀའ་ཁག་མང་པོ་ཡོད། ཁྱེད་རང་
དེ་དང་མཚུངས་བསྡུར་བྱས་ན་ལོ་ན་ཆུང་ལ། དཀའ་ངལ་ནི་སེམས་
ཁམས་འབག་བཙོག་མ་ཆགས་པར་བྱ་རྒྱུ་དེ་རེད། དེ་ཇི་ལྟར་བསྒྲུབ་
པར་བགྱིའམ།
དེ་ནི་དཔེ་སྲིད་པ་ཞིག་དང་ཡང་ན་དཔེ་མི་སྲིད་པ་ཞིག་ཡིན་སྲིད།
ད་ལྟ་མི་ཞིག་གིས་དེ་དཔེ་སྲིད་དམ་མི་སྲིད་གསར་དུ་ཇི་ལྟར་འཚོལ་
ལམ། ངའི་བསམ་པར་ཁྱེད་རང་དེའི་ཁྲོད་དངོས་སུ་ཞུགས་པའི་འདུན་
པ་སྐྱེ་འོང་།
ཁྱེད་ཀྱིས་"དགག་བྱ་"ཞེས་པའི་ཐ་སྙད་དེའི་གོ་དོན་ཅི་ཞིག་ཡིན་
པ་ཤེས་སམ། དེའི་དོན་དག་ཅི་ཞིག་ཡིན་པ་དེ་ནི་འདས་ཟིན་པར་དང་
ལེན་བྱེད་མི་རུང་ཞིང་།ཧིན་རྡུའི་མི་ཡིན་པར་དང་ལེན་མི་བྱེད་པ་ཞིག་
རེད་དམ། ཁྱེད་ཀྱིས་"དང་ལེན་མི་བྱེད་"ཅེས་པའི་ཐ་སྙད་དེའི་དོན་དག་
ཅི་ཞིག་ཡིན་པ་ཤེས་སམ། ཁྱེད་ཀྱིས་ནམ་ཡང་བྱ་དངོས་གང་ཡང་དང་
ལེན་མ་བྱས་པ་ཡོད་དམ། དེ་རུ་ཡང་དག་པའི་དགག་བྱ་དང་ཡང་
དག་མིན་པའི་དགག་བྱ་ཡོད་དེ། ཀུན་སློང་དང་བཅས་པའི་དགག་བྱ་
དེ་དགག་བྱ་ཡང་དག་པ་མིན།དགོས་པའི་དགག་བྱ་དང་།མངོན་སུམ་
གྱི་དགག་བྱ་དང་། མ་འོངས་པར་གཏད་པའི་མིག་རྒྱང་དང་བཅས་
པའི་དགག་བྱ་ནི་དགག་བྱ་ཡང་དག་པ་ཡིན། གལ་སྲིད་ངས་བྱ་དངོས་
དེ་ལས་མང་པོ་ཞིག་འཐོབ་ཆེད་བྱ་དངོས་ལ་དང་ལེན་མ་བྱས་ན་དེ་ནི་
དགག་བྱ་མིན། འོན་ཀྱང་། དགག་བྱ་ལ་ཀུན་སློང་གང་ཡང་མི་དགོས་
སོ༑ ༑ ངས་དགག་པ་བྱེད་དུས་དང་། མ་འོངས་པར་རང་ཉིད་ཀྱི་ཆེད་
དུ་གྲ་སྒྲིག་ཅི་ཞིག་ཡོད་པ་མི་ཤེས་ཤིང་། དང་ལེན་མི་བྱེད་པའི་སྐབས་
དེ་ནི་དགག་བྱ་ཡང་དག་ཡིན། ང་རང་ཧིན་རྡུ་ཞིག་ཡིན་པར་དགག་
པ་རྒྱག་གི་ཡོད། རང་ཉིད་ཚོགས་སྡེ་གང་རུང་དུ་ཚུད་པར་དགག་པ་
རྒྱག་གི་ཡོད། ང་རང་ཆོས་ལུགས་དམིགས་བསལ་བར་གཏོགས་པར་
དགག་བྱ་ཡོད། དགག་བྱ་དེའི་ཁྲོད་དུ་ངས་རང་ཉིད་རྦད་དེ་འཇིགས་
ཉེན་ཆེ་བར་བཟོས།ཁྱེད་ཀྱིས་དེ་ལྟ་བུའི་དགག་བྱ་ཤེས་སམ། བྱ་དངོས་
གང་ལའང་རྒྱུན་དུ་དགག་བྱ་བྱེད་མྱོང་ངམ། ཁྱེད་ཀྱིས་དེ་ལྟ་བུའི་ལམ་
ནས་བྱུང་ཟིན་པར་དང་ལེན་མི་བྱེད་ཅིང་། དང་ལེན་མི་བྱེད་པ་དེ་མ་
འོངས་པ་ཅི་ཞིག་ཡིན་པ་རྟོགས་པས་མ་ཡིན་ནམ། ཁྱེད་ཀྱིས་རྒྱུས་
ཡོད་ལ་དང་ལེན་མི་བྱེད་པ་སྲིད་དམ།
དགེ་རྒན། ཧིན་རྡུའི་ཆོས་ལུགས་པ་ཞེས་ཤོད་ཚེ།ངས་བྱ་དངོས་
ཤིག་ལ་དང་ལེན་མི་བྱེད་པའི་སྐབས་སུ། དེ་དང་ལྷན་དུ་ཧིན་རྡུའི་ཆོས་
ལུགས་པ་ཅི་ཞིག་ཡིན་པར་གོ་རྟོགས་རྙེད་འོང་།
ཀིར་ཤུ་ན་མུར་ཏི། གལ་སྲིད་དེ་ནི་དཔེ་སྲིད་ན་ནི། ང་ཚོས་ཅི་
ཞིག་བགྲོ་གླེང་བྱེད་བཞིན་པ་ནི་སེམས་ཁམས་གསར་པ་ཞིག་འབྱུང་
རྒྱུ་དེ་རེད། སེམས་ཁམས་དེར་དྲི་མ་བསྒོས་ཡོད་པས། སེམས་ཁམས་
གསར་པ་ཞིག་ཏུ་འགྱུར་མི་ནུས། དེར་བརྟེན། ང་ཚོས་དེ་གཙང་སེལ་
བྱེད་པའི་སྐོར་ལ་གླེང་མོལ་བྱེད་ཀྱིན་ཡོད། དེ་ནི་དཔེ་སྲིད་པ་ཞིག་
ཡིན་ནམ། དེ་དང་འབྲེལ་བའི་ཁྲོད་ངས་འདྲི་རྩད་བརྒྱུད་ནས་འགོ་
བརྩམས་ཏེ། ཁྱེད་ཀྱིས་དགག་བྱའི་དོན་དག་ཅི་ཞིག་ཡིན་པར་འདོད།
རྒྱུ་མཚན་ནི། ངའི་སེམས་པར་དགག་བྱ་འདི་འདྲི་རྩད་འདྲི་བ་དང་
ལྷན་དུ་བགྱིས་ན་འབྲེལ་བ་ཧ་ཅང་ཆེན་པོ་ཡོད་པར་སྙམ། དགག་
བྱ་ཡིས་སེམས་ཁམས་གསར་པ་དང་འབྲེལ་ནས་ལས་དོན་བགྱི་
དགོས། གལ་སྲིད་ངས་ལས་སླ་བོའི་སྒོ་ནས་དང་ལེན་མི་བྱེད་ཚེ། དེ་ལ་
རྩ་བ་མེད་ཅིང་ཀུན་སློང་དང་བྲལ་བས་དགག་བྱ་དངོས་གནས་ཤིག་
ཡིན། ད་ནི་དེ་འོང་མི་སྲིད་པ་ཞིག་རེད་དམ། ཁྱེད་ཀྱིས་ཤེས་གསལ་
ལྟར། གལ་སྲིད་ངས་རྦད་དེ་སྤྱི་ཚོགས་ལ་དང་དུ་མི་ལེན་པ་མ་བགྱིས་
ཚེ༑ དེའི་ཁྲོད་ཆབ་སྲིད་དང་། དཔལ་འབྱོར། སྤྱི་ཚོགས་འབྲེལ་ལམ།
ཧམ་སེམས། འདོད་རྔམ་བཅས་འཐིམས་ནས་ཡོད། གལ་སྲིད་ངས་དེ་
དག་ཚང་མར་རྦད་དེ་དང་དུ་མི་ལེན་པ་མ་བགྱིས་ཚེ། སེམས་ཁམས་
གསར་པ་ཅི་ཞིག་འཐོབ་རྒྱུར་སྙེག་པ་དེ་དཔེ་མི་སྲིད་པ་ཞིག་རེད། དེ་
བས། རྩ་འཛུགས་གཏོར་བའི་ཐོག་མ་ནི་ངས་ཤེས་ཟིན་པའི་བྱ་དངོས་
ལ་དགག་པ་བྱེད་རྒྱུ་དེ་རེད། དེ་ནི་དཔེ་སྲིད་པ་ཞིག་རེད་དམ། སྨན་
རྫས་ཀྱིས་སེམས་ཁམས་གསར་པ་འབྱུང་དུ་འཇུག་མི་ནུས་པ་གསལ་
པོ་རེད། རྦད་དེ་འདས་པར་དགག་བྱ་བྱེད་པ་མ་གཏོགས་སེམས་ཁམས་
གསར་པ་འབྱུང་བ་གང་ཡང་མེད་དོ། ། དེ་ནི་དཔེ་སྲིད་དམ། ཁྱེད་ཀྱིས་
ཅི་ཞིག་བཤད་འདོད་དམ། གལ་སྲིད་ངས་དེ་ལྟ་བུའི་དགག་བྱའི་དྲི་ཞིམ་
དང་། མཐོང་སྣང་།བྲོ་བ་བཅས་མྱོང་ན། ངས་སློབ་མ་ཚོར་དེ་བརྡ་ལན་
སྤྲོད་པར་རོགས་རམ་ཇི་ལྟར་བགྱིའམ། ཁོ་རང་རྒྱུས་མངའ་ཡོད་པ་
དེ་ཧ་ཅང་རྒྱ་ཆེན་པོ་ཞིག་སྟེ། གྲངས་རིག་པ་དང་། ས་ཁམས་རིག་པ།
ལོ་རྒྱུས། ད་དུང་རྒྱུས་མངའ་ཡོད་པའི་རང་དབང་འབེལ་བོ་ཞིག་སྟེ།
མནོང་འགྱོད་མེད་པའི་སྒོ་ནས་གཏིང་ཟབ་པའི་རང་དབང་མཆིས་སོ། །
དགེ་རྒན། སྐུ་ཞབས་ལགས།ཚོར་ཤེས་ཐམས་ཅད་ཀྱིས་སྙིགས་རོ་
དང་གཏོར་བཤིག་ཅིག་བཞག་སྟེ།དེ་ཡིས་རྙོག་འཛིང་རིགས་སྣ་ཚོགས
དང་ནང་སེམས་ཀྱི་བྱ་འགུལ་གཞན་ཞིག་གི་རྣམ་པ་བསྐྱེད་པར་བྱེད།
ཆོས་ལུགས་ཚང་མའི་སྲོལ་རྒྱུན་གྱི་ཐབས་ལམ་ནི་དགག་བྱ་དང་སྒྲིག་
ཁྲིམས་བརྒྱུད་ནས་ཚོར་ཤེས་འདི་དང་ལེན་མི་བགྱི་བ་དེ་ཡིན་མོད།
འོན་ཀྱང་། ཁྱེད་ཀྱིས་ཅི་ཞིག་བཤད་པ་དེས་ཚོར་ཤེས་འདི་དག་ལ་དྲན་
ཤེས་སྐྱེན་པོའི་རང་བཞིན་མཐོ་རུ་གཏོང་བར་སྣང་བས། དེ་ལྟ་ན། ཁྱེད་
ཀྱིས་ཕྱོགས་ལྷུང་དང་སྙིགས་རོ་མེད་པར་ཚོར་ཤེས་ཀུན་རྟོགས་པར་
ངེས།
ཀིར་ཤུ་ན་མུར་ཏི།དེ་ནི་གནད་དོན་གཙོ་བོ་རེད།(Sensitivity)ཚོར་
བ་སྐྱེན་པོ་དང་(Sensation)ཚོར་ཤེས་ནི་ཐ་དད་པའི་བྱ་དངོས་གཉིས་
རེད། སེམས་པ་ནི་(Thought)རྣམ་རྟོག་དང་། ཚོར་ཤེས། (Feeling)མྱོང་
ཚོར་བཅས་ཀྱི་བྲན་གཡོག་ཡིན་ལ།དེ་ནི་སྙིགས་རེའི་སེམས་པ་ཞིག་ཡིན།
སེམས་ཁམས་དེས་སྙིགས་རོ་ལོངས་སུ་སྤྱོད་ཅིང་། སྤྲོ་སྐྱིད་ཀྱི་འཇིག་རྟེན་
ཞིག་ལ་བསམ་བློ་གཏོང་བཞིན་ལོངས་སུ་སྤྱོད་པར་བྱེད། རྣམ་རྟོག་རེ་
རེས་རྗེས་ཤུལ་རེ་འཇོག་ཅིང་། དེ་ནི་སྙིགས་རོ་ཞིག་གོ། ཁྱེད་ལ་བདོག་
པའི་ངེས་གཏན་གྱི་སྤྲོ་དགའི་རྣམ་རྟོག་རེ་རེས་རྗེས་ཤུལ་ཞིག་བཞག་
ཡོད་ཅིང་། དེ་ཡིས་ཚོར་ཤེས་བྲལ་བ་སྐྲུན་པར་བྱེད་ལ། སེམས་ཁམས་
ཉོབ་པོར་བཟོ་ཞིང་སྒྲིག་འོག་ཏུ་འཇུག་པར་བྱེད། སྟངས་འཛིན་བྱེད་པ་
དང་དྲག་གནོན་གྱིས་དེ་ལས་ལྷག་པར་སེམས་ཁམས་ཉོབ་སྣང་ཅན་
སྐྲུན་པར་བྱེད། ངས་གླེང་བཞིན་པ་ནི་ཚོར་བ་སྐྱེན་པོའི་རང་བཞིན
ནི་ཚོར་ཤེས་མིན་ཏེ། ཚོར་བ་སྐྱེན་པོའི་རང་བཞིན་གྱིས་རྗེས་ཤུལ་དང་
སྙིགས་རོ་མེད་པ་གསལ་སྟོན་བྱེད། དེར་བརྟེན། གནད་དོན་ནི་ཅི་ཞིག་
ཡིན་ནམ།
དགེ་རྒན། ཁྱེད་ཀྱིས་གླེང་བཞིན་པའི་དགག་བྱ་དེ་ཚོར་ཤེས་
བཀག་པའི་དགག་བྱ་དེ་ལས་ཐ་དད་ཡིན་ནམ།
ཀིར་ཤུ་ན་མུར་ཏི། ཁྱེད་ཀྱིས་མེ་ཏོག་འདི་དག་ཇི་ལྟར་རྟོགས་སམ།
དེ་ཚོའི་མཛེས་སྡུག་དང་ཆ་ཚང་བའི་སྒོ་ནས་དེ་ཚོར་ཚོར་བ་སྐྱེན་པོ་
ཡོད་པ་ཇི་ལྟར་རྟོགས་སམ། དེ་ལྟ་ན། དེ་རུ་སྙིགས་རོ་མེད་ཅིང་། དེ་དག་
གི་དྲན་པ་ཡང་མེད་ལ། དེ་ནས། ཆུ་ཚོད་གཅིག་གི་རྗེས་སུ་ཁྱེད་ཀྱིས་དེ་
དག་ཡང་བསྐྱར་མཐོང་དུས། ཁྱེད་ཀྱིས་མེ་ཏོག་གསར་པ་ཞིག་མཐོང་
ངེས། གལ་སྲིད་ཁྱེད་ཀྱིས་ཚོར་ཤེས་ཀྱི་ཚུལ་དུ་མཐོང་ན་དེ་ནི་དཔེ་
མི་སྲིད་པ་ཞིག་རེད། ཚོར་ཤེས་དེ་མེ་ཏོག་དང་དགའ་སྣང་ལ་འབྲེལ་
ནས་ཡོད། སྲོལ་རྒྱུན་གྱི་ལམ་སྲོལ་ནི་དགའ་ཚོར་དེ་སྡོམ་པར་བགྱི་བ་
དེ་ཡིན་ལ། རྒྱུ་མཚན་ནི། དེ་ལྟ་བུའི་འབྲེལ་ལམ་གྱིས་དགའ་ཚོར་གྱི་
རྣམ་པ་གཞན་དག་སད་དུ་འཇུག་ངེས། དེ་བས། ཁྱེད་ཀྱིས་རང་ཉིད་
ལ་ལྟ་རྟོག་མི་བྱེད་པར་སྒྲིག་ཁྲིམས་ཀྱི་འོག་ཏུ་འཇུག་པར་བྱེད། འབྲེལ་
ལམ་དེ་གཤག་བཅོས་ཀྱི་གྲིས་གཅོད་པ་ལྟར་བགྱི་བ་ནི་ནར་མ་སོན་
པ་ཞིག་སྟེ། དེ་བས། ཡིད་ཤེས་དང་མིག་ཤེས་ཀྱིས་བཀྲག་མདངས་ལྡན་
པའི་ཚོན་མདོག་ཇི་ལྟར་མཐོང་བ་རེད་དམ། ད་དུང་དེ་ཡིས་རྗེས་ཤུལ་
ཙམ་ཡང་འཇོག་གམ།
ངས་ཐབས་ལམ་ཆེད་དུ་རྩད་གཅོད་བྱེད་ཀྱིན་མེད། གནས་བབ་
དེ་འཚོ་གནས་ཁྲོད་ཇི་ལྟར་འོང་ངམ། དེ་མིན་ང་ཚོ་ལ་ཚོར་ཤེས་སྐྱེན་
པོ་ཅན་ཇི་ལྟར་འོང་ནུས་སམ། དེ་ནི་པར་ལེན་འཕྲུལ་ཆས་ཀྱི་སྡེར་
མ་དང་འདྲ་བར་པར་གྱི་རི་མོ་དག་ཐོབ་ཅིང་དེ་ཉིད་བསྐྱར་སྐྲུན་བྱེད་
བཞིན་ཡོད། དེ་ནི་མངོན་པར་གསལ་བོར་བསྟན་ཟིན་མོད། འོན་ཀྱང་།
ཕྱིས་སུ་པར་སློག་གི་ཆེད་དུ་སྤྱིན་ཤོག་ཏུ་གྲུབ་ཡོད། དེ་བས། དེ་ནི་དུས་
ཀུན་རང་ཉིད་ཞིབ་བཤེར་གྱི་དགའ་ཚོར་རེ་རེ་ཡིན་ལ། དེ་ནི་དཔེ་སྲིད་
པ་ཞིག་རེད་དམ། ཡང་ན། ང་ཚོས་དོན་དངོས་སུ་མིན་པར་ཐ་སྙད་
ཙམ་གྱིས་རྩེད་མོར་རྩེད་ཀྱིན་ཡོད་དམ།
ངས་གསལ་བོར་མཐོང་བའི་དོན་དངོས་ནི་འདི་ལྟ་སྟེ། སྙིགས་རོ་
དང་ཚོར་ཤེས་སྐྱེན་པོ་དང་མྱོང་ཚོར་གྱིས་སེམས་ཁམས་ཉོབ་པར་བྱས་
ཤིང། ངས་དོན་དངོས་དེར་དང་ལེན་མི་བྱེད་མོད། འོན་ཀྱང་། ཧ་ཅང་
ཐུན་མིན་གྱི་ཚོར་ཤེས་སྐྱེན་པོ་ཞིག་ཏུ་གྱུར་པ་ཅི་ཞིག་ཡིན་པ་ངས་
མི་ཤེས་ལ། ཉམས་མྱོང་དེ་ཡིས་རྗེས་ཤུལ་གང་ཡང་བཞག་མེད། ཡིན་
ནའང་། ཧ་ལས་པའི་ངར་ཤུགས་དང་ཆ་ཚང་བའི་སྒོ་ནས་མེ་ཏོག་ལ་
རྟོག་ཞིབ་གྱིས་དང་། ངས་དང་ལེན་བྱེད་མི་རུང་བའི་དོན་དངོས་ལྟ་
བུར་མཐོང་ཐུབ་སྟེ། ཚོས་ཤེས་རེ་རེ་དང་། མྱོང་ཚོར་རེ་རེ། རྣམ་རྟོག་རེ་
རེས་རྗེས་ཤུལ་ཞིག་འཇོག་ཅིང་། སེམས་པར་བཟོ་ལྟ་བཟོ་ངེས། གཅིག་
བྱས་ན། དེ་ལྟ་བུའི་རྗེས་ཤུལ་དེས་སེམས་ཁམས་གསར་པ་ཞིག་སློང་
བར་མི་ནུས། ངས་ཤེས་པ་ནི་འདི་ལྟ་སྟེ། རྗེས་ཤུལ་མེད་པའི་སེམས་པ་
ཡོད་ཚེ་དེ་ནི་འཆི་བ་སྟེ། དེ་བས། ངས་འཆི་བར་དང་ལེན་བྱེད་ཀྱི་མེད།
འོན་ཀྱང་། ངས་གཞན་དག་མི་ཤེས། ངས་ཤེས་པ་ནི་འདི་ལྟ་སྟེ། སེམས་
བཟང་པོ་ནི་ཉམས་མྱོང་གི་སྙིགས་རོ་མེད་པའི་ཚོར་ཤེས་སྐྱེན་པོ་ཞིག་
སྟེ༑ དེ་ཡིས་ཉམས་སུ་མྱོང་མོད། འོན་ཀྱང་། ཉམས་མྱོང་གིས་རྗེས་ཤུལ་
མི་འཇོག་པར་དེ་ཡིས་དེ་ལས་ལྷག་པའི་ཉམས་མྱོང་དང་། དེ་ལས་ལྷག་
པའི་གྲུབ་དོན། དེ་ལས་ལྷག་པའི་འཆི་བར་བློ་ཁ་ཕྱོགས་པར་བྱེད།
གཅིག་དེ་ངས་དང་དུ་མི་ལེན་ཞིང་གཞན་དེ་ངས་མི་ཤེས། རྒྱུས་
ཡོད་ལ་དགག་བྱ་ནས་རྒྱུས་མེད་ལ་དགག་བྱའི་འཕོ་འགྱུར་འདི་ཇི་
ལྟར་བྱུང་བ་རེད་དམ། གང་ཟག་ཅིག་གིས་ཇི་ལྟར་དང་ལེན་མི་བྱེད་
དམ། མི་ཞིག་གིས་ཧ་ཅང་ཁྱད་མཚར་བའི་རྐྱེན་དབང་གིས་མིན་
ཀྱང་། ཅུང་རྐྱེན་དབང་གིས་རྒྱུས་ཡོད་ལ་དགག་པ་བྱེད་དམ། ང་རང་
སི་བིས་ཛི་ལན་ཊིར་(Switzerland)ཡོད་པའི་དུས་ཚོད་སྐྱིད་ཤོས་དྲན་
པ་དང་། སྐྲ་གཞར་བའི་སྐབས་ངས་དང་ལེན་མི་བྱེད་དམ། མི་ཞིག་
གིས་སྤྲོ་སྐྱིད་ཀྱི་དུས་ཚོད་དྲན་གསོ་གཏོང་བར་དང་ལེན་མི་བྱེད་དམ།
མི་ཞིག་གིས་ཤེས་རྟོགས་འོང་བར་འགྱུར་བ་འགྲོའམ། དང་ལེན་མི་
བྱེད་དམ། སུ་ཞིག་གིས་ཀྱང་དེའི་སྐོར་མི་ཤེས་ཏེ། དེ་ནི་ཁྱད་མཚར་
ཞིག་མིན་ལ། མཚར་སྡུག་ལྡན་པ་ཞིག་ཀྱང་མིན། ད་དུང་། བྱ་དངོས་
ཆུང་ངུའི་རྒྱུན་མཐུད་པའི་དགག་བྱ་སྟེ། ཧ་ཅང་ཕྱིས་བརྡར་གཏོང་བ་
མིན་པར་ཅུང་ཙམ་འབྱིད་ཅིང་། ཕུར་ཕུར་ཅུང་ཙམ་གཏོང་བར་བྱེད་
པ་འདི་ནི་གལ་འགངས་ཆེ། རྟོག་པ་དེ་དྲན་གསོ། སྤྲོ་སྣང་དང་སྡུག་
བསྔལ་གྱི་ཚུལ་དང་། ཉིན་མོའི་དུས་ཚོད་ཀྱི་སྐར་མ་རེ་རེ་བཞིན་ཡར་
ལ་འཕགས་ཚུལ་དེ་དང་ལེན་མི་བྱེད་པ་གལ་གནད་ཆེའོ། ། གང་ཟག་
ཅིག་གིས་དེ་ནི་ཀུན་སློང་གང་རུང་ཞིག་གི་ཆེད་དུ་སྒྲུབ་བཞིན་མེད་
ལ༑ རྒྱུས་མེད་པའི་གནས་བབ་ཐུན་མོང་མིན་པའི་ཁྲོད་འཇུག་པའི་
ཆེད་དུའང་མིན། ཁྱེད་རང་རི་ཤིའི་ལུང་བར་འཚོ་ཞིང་གནས་ཏེ། མམ་
བྷེ་(Bombay)དང་རོམ་(Rome)ལ་བསམ་བློ་གཏོང་བར་བྱེད། འདི་
ཡིས་དཀའ་རྙོག་བཟོ་ཞིང་། སེམས་ཁམས་ཉོབ་སྣང་ཅན་དུ་བསྒྱུར་
ཏེ་བྱ་དངོས་ལ་དབྱེ་འབྱེད་བྱེད། ཁྱེད་ཀྱིས་འདི་ཉིད་མཐོང་དུས་ཕྱིས་
བརྡར་གཏོང་ཐུབ་བམ། ཁྱེད་ཀྱིས་ཕྱིས་བརྡར་གཏོང་བ་དེ་རང་ཉིད་
རྒྱུས་མེད་ཁྲོད་འཇུག་འདོད་པའི་རྒྱུ་མཚན་གྱིས་མིན་པར་རྒྱུན་སྐྱོང་
ཐུབ་བམ། ཁྱེད་ཀྱིས་ནམ་ཡང་རྒྱུས་མེད་པ་ཅི་ཞིག་ཡིན་པ་མི་ཤེས་ཏེ།
ཁྱེད་ཀྱིས་རྒྱུས་མེད་པའི་ཚུལ་དུ་ངོས་འཛིན་བྱེད་པའི་སྐབས་དེར། ཁྱེད་
རང་རྒྱུས་ཡོད་ཀྱི་དུས་སུ་ཡོད་པའི་རྐྱེན་གྱིས་ཡིན།
ངོས་འཛིན་གྱི་བརྒྱུད་རིམ་ནི་རྒྱུན་འཁྱོངས་པའི་རྒྱུས་ཡོད་ཀྱི་
བརྒྱུད་རིམ་ཞིག་སྟེ།ངས་རྒྱུས་མེད་པ་དེ་ཅི་ཞིག་ཡིན་པ་མི་ཤེས་པའི་རྒྱུ་
མཚན་ནི་ངས་བྱ་བ་འདི་ཁོ་ན་བསྒྲུབ་ཐུབ་སྟེ། རྣམ་རྟོག་སྐྱེ་འོང་བར་
བརྟེན། དེ་མགོ་གནོན་པར་རྒྱུན་སྐྱོང་བར་བྱེད།
ཁྱེད་ཀྱིས་མེ་ཏོག་དེར་ལྟོས་དང་། དེ་ཚོར་བར་གྱིས་དང་། དེ་ཡི་
མཛེས་སྡུག་དང་ངར་ཤུགས། ཐུན་མིན་གྱི་བཀྲག་མདངས་མྱོང་བ
གྱིས་དང་། དེ་ནས་ཁྱེད་རང་སྡོད་སའི་ཁང་མིག་ཏུ་ཕྱིན་ཚེ། དེ་ནི་ཚད་
སྙོམས་པོ་ཞིག་མིན་པར་མདོག་མི་སྡུག་པ་ཞིག་ཡིན། ཁྱེད་རང་ཁང་
པའི་ནང་དུ་འཚོ་ཞིང་གནས་ཡོད་མོད།འོན་ཀྱང་།ཁྱེད་ལ་མཛེས་སྡུག་
གི་ཚོར་ཤེས་ངེས་གཏན་ཞིག་ཡོད་ཚེ། ཁྱེད་ཀྱིས་མེ་ཏོག་ལ་བསམ་བློ་
འཁོར་བར་འགོ་རྩོམ་པར་བྱེད། རྣམ་རྟོག་སྐྱེས་པར་བརྟེན་ཁྱེད་ཀྱིས་
དེའི་རྗེས་སུ་སྙེག་ཅིང་། དེ་ཡི་མགོ་གནོན་པར་བྱེད། ད་ནི་ཚད་ཅི་འདྲ་
ཞིག་ནས་ཁྱེད་ཀྱིས་མགོ་གནོན་པར་བྱེད་ཅིང་། ཚད་ཅི་འདྲ་ཞིག་
ནས་ཁྱེད་ཀྱིས་མེ་ཏོག་དང་། རང་གི་ཆུང་མ། དཀོན་མཆོག དཔལ་
འབྱོར་གྱི་འཚོ་བར་དང་དུ་མི་ལེན་པར་བྱེད་དམ། ཁྱེད་རང་རང་གི་
ཆུང་མ། བྱིས་པ་དང་འཇིགས་སུ་རུང་བའི་སྤྱི་ཚོགས་འདི་དང་ལྷན་དུ་
འཚོ་དགོས་ལ། ཁྱེད་ཀྱིས་འཚོ་བར་ཕྱིར་འཐེན་བྱེད་མི་རུང་མོད། ཡིན་
ནའང་། ཁྱེད་ཀྱིས་རྦད་དེ་རྣམ་རྟོག་དང་། སྡུག་བསྔལ། སྤྲོ་སྣང་། ཁྱེད་
ཀྱི་འབྲེལ་ལམ་བཅས་མི་འདྲ་བ་ཞིག་ཡིན་པར་དགག་པ་བྱེད་དུས། དེ་
རུ་རྦད་དེ་དགག་བྱ་ཡོད་ཅིང་ཕྱོགས་སུ་ལྷུང་བ་ཞིག་མིན་ནོ། ། ཁྱེད་ལ་
མོས་པ་ཡོད་པའི་བྱ་དངོས་དག་རྒྱུན་སྐྱོང་རྒྱུ་མིན་པར་ཁྱེད་ལ་མོས་པ་
མེད་པའི་བྱ་དངོས་ལ་དང་ལེན་མི་བྱེད་པའོ། ། ད་ནི་ཁྱེད་ཀྱིས་ཅི་ཞིག་
གོ་རྟོགས་རྙེད་པ་དེ་སློབ་མ་ཚོར་ཇི་ལྟར་ར་སྤྲོད་པར་བྱེད་དམ།
དགེ་རྒན། ཁྱེད་ཀྱིས་བཤད་པ་ལྟར་ན།སློབ་ཁྲིད་བྱེད་པ་དང་སྦྱོང་
བའི་ཁྲོད་ཀྱི་གནས་བབ་ནི་ངར་ཤུགས་ཀྱི་རྣམ་པ་ཞིག་སྟེ། ཁྱེད་ཀྱིས་
"ངས་ཁྱེད་ལ་བྱ་དངོས་ཤིག་སློབ་ཁྲིད་བྱེད་ཀྱིན་ཡོད་"ཅེས་མི་ཤོད་པ་དེ་
རེད། ད་ནི་རྣམ་རྟོག་གི་རྗེས་ཤུལ་རྒྱུན་མཐུད་དེ་མགོ་གནོན་པར་བྱེད་
པ་འདི་ལ། སློབ་ཁྲིད་བྱེད་པ་དང་སྦྱོང་བའི་གནས་བབ་ཀྱི་ངར་ཤུགས་
ཀྱིས་རོགས་རམ་བྱེད་ཐུབ་བམ།
ཀིར་ཤུ་ན་མུར་ཏི། ཁྱེད་ཀྱིས་གསལ་བོའི་སྒོ་ནས་ཤེས་ཡོད། ངས་
ཚོར་བ་ནི་འདི་ལྟ་སྟེ། སློབ་ཁྲིད་དང་སྦྱོང་བ་གཉིས་གཅིག་མཚུངས་སུ་
མཐོང་བར་བྱེད། འདིར་ཅི་ཞིག་གིས་ཚབ་བྱེད་ཀྱིན་ཡོད་དམ། ངས་
ཁྱེད་ལ་སློབ་ཁྲིད་བྱེད་ཀྱིན་མེད། ང་རང་ཁྱེད་ཀྱི་དགེ་རྒན་དང་ཡང་ན་
དབང་སྒྱུར་མཁན་ཞིག་མིན་ཏེ། ངས་ཁྱེད་ལ་རང་ཉིད་ཀྱི་འགྲེལ་བརྗོད་
རྟོག་ཞིབ་བགྱི་བཞིན་པ་དང་། བརྡ་ལན་ཁོ་ན་སྤྲོད་ཀྱིན་ཡོད། ཁྱེད་
ཀྱིས་དང་དུ་ལེན་པར་རུང་ལ་ཡང་ན་འདོར་བར་བྱས་ཀྱང་ཆོག གོ་
གནས་ནི་སློབ་ཕྲུག་ཚོ་དང་གཅིག་མཚུངས་ཡིན།
དགེ་རྒན། དེས་ན་དགེ་རྒན་གྱིས་ཅི་ཞིག་བགྱི་དགོས་སམ།
ཀིར་ཤུ་ན་མུར་ཏི། ཁྱེད་ཀྱིས་མུ་མཐུད་དུ་དགག་པ་བྱེད་ཀྱིན་
པའི་སྐབས་སུ་ཁྱེད་ཀྱིས་འཚོལ་ཐུབ། ཁྱེད་ཀྱིས་དེར་ཚོད་ལྟ་བྱས་མྱོང
ངམ། དེ་ནི་ཁྱེད་རང་ཉིན་མོའི་སྐབས་སུ་སྐར་མ་གཅིག་རིང་ལའང་
གཉིད་མི་ཁུག་པ་ལྟ་བུ་རེད།
དགེ་རྒན། སྐུ་ཞབས། ནུས་ཤུགས་ཁོ་ན་དགོས་པ་ཙམ་མིན་པར།
ནུས་ཤུགས་མང་པོ་ཞིག་གློད་དགོས།
ཀིར་ཤུ་ན་མུར་ཏི། འོན་ཀྱང་། ཐོག་མར་ཁྱེད་ཀྱིས་ནུས་ཤུགས་
ལ་དང་ལེན་བྱེད་མི་རུང་བ་ཞིག་དགོས།

ལེའུ་ལྔ་པ། འགྲན་རྩོད།

ང་ཚོས་སློབ་ཕྲུག་དང་རང་ཉིད་ཀྱི་བར་དུ་འབྲེལ་ལམ་ལེགས་
པོ་བསྐྲུན་པའི་སྐོར་ལ་གླེང་མོལ་བྱེད་ཀྱིན་ཡོད་ལ། གཅིག་གྱུར་གྱི་
གནས་བབ་འབྱུང་བའི་མཁའ་དབུགས་དང་། ཡང་ན་ཁོར་ཡུག་དེའི་
ཁྲོད་སློབ་མ་ཚོས་སྦྱང་བར་འགོ་རྩོམ་དགོས། གལ་སྲིད་ཁྱེད་ཀྱིས་བྱབ་
ཆུང་གི་སྤྱོད་པའི་ངང་ཚུལ་ནི་ཆེས་མིག་ལྟོས་ངན་པ་ཡིན་ལ། དེ་ལྟར་
ཡིན་པ་ནན་ཏན་གྱི་སྒོ་ནས་དོ་སྣང་བྱུང་ཡོད་མེད་ངས་མི་ཤེས། དེ་ནི་
སྒམ་ཚུགས་ལྡན་པ་ཞིག་སྟེ། ཕྱིའི་ངོ་གདོང་དང་ནང་སེམས་ཁམས་
ལྕི་བའི་རྐྱེན་གྱིས་ཡར་ལངས་མི་ཐུབ། འོན་ཀྱང་། ང་ཚོ་གཅིག་གྱུར་
དང་འབྲེལ་ལམ་གྱི་གནས་བབ་ཁྲོད་ཡོད་དུས་རང་ཚུགས་ལྡན་པ་དེ་
དངོས་ཡོད་དུ་འགྱུར་ངེས།
ངའི་བསམ་པར་སློབ་སྦྱོང་ནི་ཁྱེད་དང་ངའི་བར་ན་གནས་པ་
བཞིན། དགེ་སློབ་བར་གྱི་འབྲེལ་ལམ་གྱི་གནས་བབ་ཁོ་ནར་ཡོད་སྲིད་
ཅིང་། ང་རང་ཁྱེད་ཀྱི་དགེ་རྒན་ཡིན་པའི་གནས་བབ་དེ་འདྲ་མིན་ནོ། །
ཁྱེད་ཀྱིས་"འབྲེལ་ལམ་"ཞེས་པའི་ཐ་སྙད་དེའི་གོ་དོན་ནི་སྨྲ་བརྗོད་ཀྱི་
གནས་བབ་ཙམ་མིན་པར། གཏིང་ཟབ་ཅིང་ཞིབ་ཕྲའི་རྣམ་དཔྱོད་དང་
ཚོར་འདུའི་རིམ་པ་ནས་འབྲེལ་བ་བྱེད་ཅིང་། སེམས་འགུལ་ཐེབས་
པར་བྱེད་པ། ཚོར་འདུ་ངེས་གཏན་སྟོན་པར་བྱེད་པ། ཐུན་མོང་གིས་
སྤྱོད་པར་བྱེད་པ་ཞིག་ཡིན་པར་རྟོགས་ཡོད། "འབྲེལ་ལམ་"ཞེས་པའི་
ཐ་སྙད་ཀྱི་དོན་ནི་དེ་དག་ཚང་མ་ཡིན་པར་འདོད་ལ། གནས་བབ་དང་
རིམ་པ། མཁའ་དབུགས། གཅིག་གྱུར་གྱི་ཚོར་བ་དེ་དག་གི་ཁྲོད་ནས་
དགེ་སློབ་གཉིས་ཀྱི་ཆེད་དུ་སྦྱོང་མི་ཐུབ་པ་ཞིག་རེད་དམ། ངའི་བསམ་
པར་ཁྱེད་རང་ཁྲིའི་སྟེང་དུ་སྡོད་ཅིང་སློབ་མའི་མགྲིན་པར་གནས་ཚུལ་
བྱོ་བའི་དུས་སྐབས་མིན་དུས། དེ་ནི་སྦྱོང་བའི་གནས་བབ་ཁོ་ན་ཡིན་
པར་འདོད། མཛའ་འབྲེལ་གྱི་འདུ་ཤེས་ཁྲོད་ནས་ང་ཚོས་སྦྱང་བར་བྱ་
སྟེ༑ གཏམ་བཤད་པ་ཁོ་ན་དང་ལྷན་དུ་མིན་པར་ང་ཚོ་ཞོགས་པ་སྔ་མོ་
ཡར་ལངས་དུས་དང་། འཇིག་རྟེན་ཁམས་དང་། རང་བྱུང་ཁམས།ལྗོན
ཤིང་དག་དང་ལྷན་དུ་མཛའ་འབྲེལ་དེ་བསྐྲུན་ཐུབ་བམ།
ཞོགས་པ་འདིར་ང་ཚོས་དོན་དག་ཅིག་གི་སྐོར་བགྲོ་གླེང་བྱས་
པ་དེ་ནི། ང་ལ་དགེ་རྒན་གྱི་བྱ་བ་གཉེར་མཁན་ཁོ་ན་མིན་པར། མིའི་
རིགས་ཀྱིས་ངེས་པར་དུ་ཐུགས་ཁུར་བཞེས་དགོས་པར་ཚོར་སྣང་བྱིན་
སོང་། རྒྱུ་མཚན་ང་ཚོས་ཅི་ཞིག་བགྲོ་གླེང་བྱས་པ་དེར་མི་ཚེའི་ནང་
དོན་སྙིང་ལྡན་པར་འབྲེལ་བ་ཆེན་པོ་འདུག དཔལ་ཡོན་སྤྱི་ཡོངས་ཏེ།
རྒྱ་གར་ཙམ་མིན་པར་འཛམ་གླིང་གི་ཡུལ་གྲུ་གཞན་དུའང་འགྲན་
རྩོད་བྱེད་པ།ལེགས་འགྲུབ་ཡོང་བ།འབྲས་བུ་སྨིན་པར་སྒོ་བསྟུན་གྱིན་
ཡོད། འདོད་རྔམ་ཆེ་བའི་མི་ནི་འདོད་རྔམ་ཅན་གྱི་མིར་གུས་བཀུར་
ཡོད་པར་སྣང་ལ། དྲག་སྤྱོད་ཅན་གྱི་མིས་ལེགས་འགྲུབ་དང་། སྤྲོ་སྣང་
ལྡན་པར་བགྱི་བ་ལ་འགྲན་བསྡུར་བྱེད་པར་འདོད། དེ་ལྟར་ཀུན་པོའི་
ཏོག་ཏུ་སླེབ་ངེས། དེ་རུ་དུས་གཏན་གྱི་འགྲན་སྡུར་ཡོད་དེ། དེ་ནི་སློབ་
གྲྭའི་འཛིན་ཁང་ཙམ་མིན་པར་ཉིན་རེའི་མི་ཚེའི་ཁྲོད་ཡོད། དྲུང་ཆེའི་
ལྟ་བའི་ཁྲོད་ཁོ་རང་ངེས་པར་དུ་དོ་དམ་པ་བྱེད་འདོད་ཅིང་། དོ་དམ་པ་
ནི་འགན་འཛིན་དང༌། འགན་འཛིན་ནས་སྤྱིའི་འགན་འཛིན་སོགས་
བྱེད་འདོད་ཅིང། འདིས་དེང་གི་དཔལ་ཡོན་ཁྲོད་གནས་པའི་རྣམ་པ་
ཞིག་སྐྲུན་པར་བྱེད། ཁྱེད་ཀྱིས་གང་སར་མཐོང་ངེས་ཏེ། མི་ནི་ལེགས་
འགྲུབ་ཀྱི་རྗེས་སུ་ཡོད་ཅིང་། དེ་ནི་ཁོ་རང་བརྩི་བཀུར་བྱེད་དགོས་ཀྱང་
ཆབ་སྲིད་ཐད་ནས་མཐའ་མ་རེད་ལ། དེ་མཚུངས་ཀྱི་ལྟ་བ་ནི་སློབ་
གྲྭའི་ནང་དུ་ཡོད་དེ། ཁྱེད་ཀྱིས་གླེང་དོན་སློབ་ཕྲུག་ཅིག་སློབ་ཕྲུག་
གཞན་ལྟར་ལེགས་པོ་མེད་ཅིང་། རྣམ་དཔྱོད་མེད་པ་ཞིག་རེད། ཁྱེད་
ཀྱིས་བྱིས་པར་ངེས་གཏན་ཡོད་པའི་རྣམ་དཔྱོད་ཀྱི་རིམ་པ་མཐོན་པོར་
བསླེབ་པ་དང་། ལེགས་འགྲུབ་དང་ཆ་ཚང་བ་ཡོང་བར་སེམས་ཤུགས་
སྤར་རྒྱུ་དང༌། ཁོང་ལ་སྐུལ་འདེད་དང་སྤོབས་སེམས་བསྐྱེད་དགོས་ཏེ།
ཁྱེད་ནི་གསོལ་མཆོད་བྱེད་མཁན་ཚོའི་ཁ་བྱང་ཡིན་པས་སོ། །
དེ་ལྟར་ཁྱེད་ལ་མ་སྨིན་པའི་ལྟ་བ་ཞིག་ཡོད་དེ། དེ་ནི་སྒྲོ་བཏགས་
དང་འགྲན་རྩོད་ཀྱི་སྒོ་ནས་གལ་ཆེན་པོར་བཟུང་ཡོད། འདི་ནི་སྤྱི་
ཚོགས་དང་དཔལ་འབྱོར་གྱི་འཚོ་བ་ཁོ་ན་མིན་པར། ཆོས་ལུགས་ཀྱི་
འཚོ་བའི་ནང་དུའང་དེ་ལྟར་ཡིན་ནོ། ། ཁྱེད་ཀྱི་འཚོ་གནས་ཀྱི་ཚད་
གཞི་ཧྲིལ་བོའི་ཁྲོད་འགྲན་བསྡུར་དང་། འགྲན་རྩོད། གདོང་ལེན་བགྱི་
བའི་དུས་རྒྱུན་གྱི་འཐབ་རྩོད་ཡོད། ཁྱེད་ཀྱིས་ཉམས་དམས་དང་དབང་
སྒྱུར་གྱི་རྒྱབ་ལྗོངས་འདི་ལ་དྲི་བ་འདྲི་མྱོང་ངམ། ཡང་ན། ཁྱེད་ཀྱིས་དེ་
ནི་ཁོ་ཐག་གཅོད་པ་དང་རྒྱུན་སྐྱོང་བ་ལྟར་ངོས་ལེན་བྱེད་འདོད་དམ།
འདི་ཡིས་དོན་དམ་པའི་སློབ་སྦྱོང་ཞིག་བསྣམ་འོང་ངམ། འདི་ནི་མི་
ཚེའི་ཆེད་དུ་རང་བཞིན་གྱིས་བྱུང་བ་ཞིག་ཡིན་ནམ། འཇིག་རྟེན་དེའི་
གཉུག་མར་གནས་པའི་འདུ་ཤེས་སླད་དུ་རང་བཞིན་གྱིས་མིན་པར་
རིག་གཞུང་གིས་བསྒྱུར་བའི་འཚོ་བར་བྱུང་བ་ཞིག་ཡིན་ནམ། ཁྱེད་
ཀྱིས་རང་གི་བྱིས་པར་ལམ་ཁ་འདི་འབྱུང་དུ་འཇུག་འདོད་དམ། ཁྱེད་
ཀྱིས་དེ་ནི་ཡང་དག་པའི་འཚོ་གནས་ཤིག་རེད་འདོད་དམ། ངས་དེ་ནི་
ངོས་ལེན་འོས་པའི་རྣམ་པ་ཞིག་ཡིན་པ་ཤེས་ཡོད་མོད། དེ་ནི་ཡང་དག་
པའི་ལམ་བུ་ཞིག་ཡིན་ནམ། ཐོག་མར་བསམ་བློར་འགྲན་བསྡུར་དང་
འགྲན་རྩོད་འདི་ཡིས་ཅི་ཞིག་བགྱི་བར་བྱེད་དམ། ཁྱེད་ཀྱིས་འགྲན་
བསྡུར་བརྒྱུད་ནས་སློབ་སྦྱོང་བྱེད་འདོད་དམ། ང་ཚོས་འདི་ལ་ཞིབ་
འཇུག་བྱེད་ཆོག ལེགས་འགྲུབ་འོང་བ་དང་། དམིགས་ཡུལ་ཡོད་པར་
བྱེད་པ། འགྲན་རྩོད་བགྱི་བ་དེ་ནི་ང་ཚོའི་འཚོ་གནས་ཀྱི་ཚད་གཞི་
ཧྲིལ་བོ་དང་འཚོ་གནས་ཀྱི་རིམ་པ་མང་པོའི་ཁྲོད་བསྐྲུན་ཟིན་པའི་
རྣམ་པ་ཞིག་ཡིན་པ་ཁྱེད་ཀྱིས་ཤེས་ཡོད་དེ། འདི་ནི་མིའི་རིགས་འཚོ་
གནས་ཀྱི་སྒྲོམ་གཞི་ཆ་ཚང་ཞིག་ཡིན་ནོ། །
ཁྱེད་ཀྱིས་གྱང་ངོས་སུ་ཡོད་པའི་རི་མོ་གཉིས་ལ་ལྟ་བའི་སྐབས་
སུ༑ ཁྱེད་ཀྱི་ལྟ་ཚུལ་ནི་འདི་ལྟ་སྟེ། གལ་སྲིད་རི་མོ་མཁན་གྱི་མིང་ལ་
རྒྱུས་མངའ་ལེགས་པོ་ཡོད་ཚེ། ཁོང་གིས་གང་བྲིས་པ་དེ་ཧ་ཅང་ཁྱད་
དུ་འཕགས་པར་མཐོང་མོད། འོན་ཀྱང་། གང་ཟག་ཆེ་གེ་མོ་ཞིག་གི་
མིང་ལ་རྒྱུས་མངའ་མེད་ཚེ། ཁོང་གི་རི་མོ་ནི་སྤུས་ཀ་ཞན་པར་མཐོང་
ངེས། འདི་ནི་རྒྱུན་དུ་འབྱུང་བཞིན་པ་ཞིག་སྟེ། བདེན་པ་མ་རེད་དམ།
ལྟ་བ་དེས་གོ་རྟོགས་ཤིག་བསྣམ་འོང་ངམ། ཡང་ན། ལྟ་བ་དེས་ང་ཚོར་
སློབ་སྦྱོང་བྱ་བར་སྡོངས་གྲོགས་བྱེད་དམ། ང་ལ་དབྱེ་འབྱེད་ཀྱི་ནུས་པ་
མེད་པ་མིན་པར། དེ་ལས་འགྲན་རྩོད་ཀྱིས་བསམ་བློར་གོ་རྟོགས་དང་
སློབ་སྦྱོང་བྱ་རྒྱུར་གཞོགས་འདེགས་བྱེད་ཐུབ་བམ། འགྲན་བསྡུར་ནི་
སེམས་ཀྱི་གནས་བབ་ཅིག་ཡིན་པའི་ཁྲོད་གང་ཟག་ཆེ་གེ་མོས་སློབ་
སྦྱོང་བགྱི་བ་རེད་དམ།
གལ་སྲིད་དགེ་རྒན་དང་སློབ་མ་གཉིས་ལ་འགྲན་བསྡུར་དང་
འགྲན་རྩོད་བྱེད་པའི་ལྟ་བ་འདི་ཡོད་ན། ཁྱེད་ཀྱིས་ཇི་ལྟར་སློབ་མར་
རོགས་རམ་བྱ་བར་རྒྱུན་སྐྱོང་བྱེད་འདོད་དམ། ང་ཚོས་འདི་ནི་ཧ་ཅང་
གི་སྟབས་བདེའི་སྒོ་ནས་རྩོམ་ཆོག འགྲན་རྩོད་འདིས་བསམ་བློར་ཅི་
ཞིག་བགྱི་ཐུབ་བམ། རྒྱུན་དུ་སེམས་པར་ཅི་ཞིག་འབྱུང་བ་ནི་འགྲན་
རྩོད་བྱེད་བཞིན་ལེགས་འགྲུབ་འོང་བ་དང་། གསོལ་འདེབས་ཞུ་བཞིན་
པ་རེད་དམ།
དགེ་རྒན། དེས་རང་ཉིད་ངལ་ཞིང་དུབ་པར་བྱེད་ཀྱིན་ཡོད།
ཀིར་ཤུ་ན་མུར་ཏི། ཁྱེད་ཀྱིས་ད་དུང་གྲུབ་འབྲས་དང་ཤུགས་
རྐྱེན་ལ་ལྟ་བཞིན་ཡོད་མོད། སེམས་པར་བྱ་ར་བྱེད་ཀྱིན་མེད། ཁྱེད་
ཀྱིས་སེམས་ཀྱི་རང་བཞིན་ཉིད་ཀྱིས་བྱ་བ་འདི་སྒྲུབ་བཞིན་པ་དང་།
སེམས་པ་དེ་ནི་གནས་སྐབས་དང་འགྲན་བསྡུར་གྱི་གནས་བབ་ཁྲོད་
ཡོད་པར་བྱ་ར་བྱེད་ཀྱིན་མེད། བྱ་བ་འདི་དག་སྒྲུབ་བཞིན་པའི་སེམས་
དེ་ཉིད་ལ་རྟོག་ཞིབ་བགྱི་རོགས།
དགེ་རྒན། གལ་སྲིད་ལེགས་འགྲུབ་ཀྱིས་སེམས་པར་ཚད་འའཇལ་
གྱིན་ཡོད་ཚེ། ལེགས་འགྲུབ་བྱུང་བའི་སྐབས་སུ། སེམས་པར་ཕམ་ཉེས་
བྱུང་བ་ཅི་ཡིན་ནམ།
ཀིར་ཤུ་ན་མུར་ཏི། ཁྱེད་ཀྱིས་ད་དུང་ཡང་གྲུབ་འབྲས་ལ་འབྲེལ་
བ་བྱེད་ཀྱིན་ཡོད་ལ། ངས་སེམས་པར་འགྱུར་བ་ཐེབས་སུ་འཇུག་ན་
འདོད། གཅིག་བྱས་ན། འདྲ་མཚུངས་དག་གིས་ངལ་ཞིང་དུབ་པར་
བྱེད་ཀྱིན་ཡོད། (Oak)བེ་ཤིང་སྡོང་བོའི་ས་བོན་དེ་ནམ་ཡང་(Pine)
ཐང་ཤིང་སྡོང་བོར་མི་འགྱུར་ཞིང་། ཁྱེད་ཀྱིས་ཤོད་རྒྱུར།"ངས་ང་རང་ས་
བོན་ཅི་ཞིག་ཡིན་པ་མི་ཤེས་མོད། ང་རང་ཐང་ཤིང་སྡོང་པོ་དང་། ཡང་
ན་ཐལ་རྡུལ་ཞིག་གམ། བེ་ཤིང་སྡོང་པོ་ཞིག་བྱེད་འདོད།" ང་ཚོས་ས་
བོན་དང་སེམས་ཉིད་ཀྱི་གནས་བབ་མི་ཤེས་མོད། འོན་ཀྱང་། ཅི་ཞིག་
ཏུ་འགྱུར་བར་བརྒྱུད་ནས་ང་ཚོ་རང་ཉིད་ལ་དོ་སྣང་བྱེད་དོ། །
ཁ་ནས་བཤད་པ་ཙམ་མིན་པར་བྱ་དངོས་ཉམས་སུ་མྱོང་དུ་འཇུག་
དགོས། ང་ཚོས་མཇུག་རྫོགས་པར་བགྱི་བ་དང་། ལེགས་པར་འགྲུབ་
པར་བྱེད་པ། དད་མོས་བྱེད་དགོས་ཏེ། རྒྱུ་མཚན་ནི་ང་ཚོའི་སེམས་པར་
གལ་སྲིད་ང་ཚོས་མཇུག་མ་བསྒྲིལ་ན། ང་ཚོ་རང་སོར་གནས་པར་བྱེད།
དེ་ནི་དོན་དངོས་ཀྱི་གནད་དོན་ཞིག་མིན་པར། ཚོད་དཔག་གི་སྒོ་ནས་
ཡ་ལན་སྤྲོད་ཚུལ་ཁོ་ན་རེད། ཁྱེད་ཀྱིས་ཅི་ཞིག་འབྱུང་བ་མི་ཤེས་ཏེ།
ཁྱེད་ཀྱིས་རང་ཉིད་ཅི་ཞིག་ཡིན་པ་དང་དེ་ནི་ཅི་ཞིག་ཡིན་པ་མཐོང་
བའི་སྐབས། གཞི་ནས་ཁྱེད་ཀྱིས་སྦྱོང་བར་འགོ་རྩོམ་པར་བྱེད། ཆུ་ནི་
གཙང་པོ་དང་། བཏུང་ཆུ་ཐིགས་པ་གཅིག་ཡིན་ཡང་ཆུ་རང་རེད། ད་
ལྟའི་དུས་ལ་ང་ཚོར་གང་ཞིག་ནས་སྦྱོང་བའི་གཞི་རྩ་མེད་ལ། ང་ཚོས་
ཅི་ཞིག་སྒྲུབ་བཞིན་པ་ནི་ཁ་སྣོན་བྱེད་ཀྱིན་པ་ཁོ་ན་རེད། ཁ་སྣོན་གྱི་
བརྒྱུད་རིམ་འདི་ལ་ང་ཚོས་ཅི་ཞིག་འབོད་ཀྱིན་ཡོད་ཅེ་ན་སློབ་སྦྱོང་
ཞེས་འབོད་ཀྱང་། དེ་ནི་སློབ་སྦྱོང་མིན་ནོ། །
དེ་ནི་སེམས་པ་ཁོ་ན་སྟེ། དེ་ལྟ་བུའི་གནས་བབ་ཁྲོད་ཀྱི་སེམས་པ་
ཉིད་ཀྱིས་འགྲན་རྩོད་བྱེད་བཞིན་པ་མིན་ཏེ། དོན་མེད་རང་བཞིན་གྱི་
འགྲན་རྩོད་དེར་གོ་རྟོགས་རྙེད་དུས། དེ་ཡིས་གཞི་རྟེན་འདིང་ཐུབ་ཅིང་།
ཐ་སྙད་ཀྱི་འདུ་ཤེས་དེའི་ཀློང་ནས་སྦྱོང་བར་འགོ་རྩོམ་ཐུབ།
གལ་སྲིད་དེ་ལྟ་བུའི་གཞི་རྟེན་ཞིག་ཡོད་ཚེ།དེ་རུ་བསམ་གཞིགས་
དང་འདོད་འདུན་མེད་དེ། དེ་ནི་སྲ་མཁྲེགས་ཀྱི་གཞི་རྟེན་ཞིག་སྟེ། དེའི་
སྟེང་དུ་རྨང་གཞི་འདིང་ཐུབ། ཁང་བརྩེགས་ནི་སློབ་སྦྱོང་གི་སྒྲོམ་གཞི་
ཡིན་ལ། སློབ་སྦྱོང་དེའི་ཁྲོད་དུ་འཐབ་འཛིང་ཡོད་ཅིང་། འདྲ་མཚུངས་
གཞར་ཡང་མེད་དོ། ། དེར་བརྟེན། ཞེད་སྣང་གི་འདུ་ཤེས་མེད་ལ། ཡི་
མུག་གི་འདུ་ཤེས་ཀྱང་དབེན།
ཁྱེད་ཀྱིས་བྱེད་སྟངས་དེའི་ཁྲོད་ནས་སློབ་མར་སློབ་སྦྱོང་བྱ་བར་
རམ་འདེགས་ཐུབ་བམ། ཁྱེད་ཀྱིས་སློབ་ཕྲུག་ཚོས་སྦྱོང་བའི་ཆེད་དུ་
སློབ་སྦྱོང་དང་ཁ་སྣོན་གྱི་བརྒྱུད་རིམ་དབར་རྦད་དེ་ཁྱད་པར་ངེས་པར་
འབྱེད་དགོས། དེ་ལྟར། ཁྱེད་ཀྱིས་མི་བུ་དངོས་གནས་ཤིག་སྐྲུན་ཀྱིན་
ཡོད་ལ། འཕྲུལ་ཆས་རང་བཞིན་ཅན་ཞིག་མིན་ནོ། ། གལ་སྲིད་ཁྱེད་
ཀྱིས་དེ་མ་རྟོགས་ཚེ། སློབ་མར་ཇི་ལྟར་རོགས་རམ་བགྱི་བ་དང་། ཁྱེད་
ཀྱིས་རྔུལ་ཆུ་ཐིགས་པ་གཅིག་དང་ལྷན་དུ་འགྲན་རྩོད་ཡོད་ཚད་འཕྱི་
ཐུབ་བམ། དེའི་དོན་ནི་ཁྱེད་ཀྱིས་སྤྱི་ཚོགས་ཀྱི་སྒྲོམ་གཞི་ཟེར་བ་དེ་
མེད་པར་བཟོ་ཐུབ་བམ།
ཁྱེད་རང་དགེ་རྒན་ཞིག་རེད། མི་རབས་གསར་པ་ཞིག་ཁྱེད་ཀྱི་
ལག་ཏུ་འོང་བཞིན་ཡོད་པས། ཁྱེད་ཀྱིས་ཁོང་ཚོ་སྔར་གྱི་ལམ་བུའི་
ཁྲོད་མུ་མཐུད་དུ་འགྲོར་འཇུག་འདོད་དམ། གལ་སྲིད། ཁྱེད་ཀྱིས་སྤྱི་
ཚོགས་འདིའི་ནང་དུ་ང་ཚོ་འཚར་ལོངས་བྱུང་བ་རུལ་སུངས་ཀྱི་དངོས་
པོ་ཞིག་ཡིན་པར་ཚོར་ཞིང་། འགྲན་རྩོད་ཀྱི་སྲིན་པོ་དེའི་ཆ་ཤས་ཙམ་
ཡང་མེད་པར། ཁྱེད་ཀྱིས་སློབ་མར་བསམ་བློའི་ཁྱད་ཆོས་གསར་པ་
བསྐྲུན་པར་རོགས་རམ་ཇི་ལྟར་བྱའམ། ཉིན་རེ་ནས་ཉིན་རེར་བྱིས་པ་
དེ་དག་སྤྱི་ཚོགས་ཀྱིས་ཁྱུར་མིར་བྱས་ཏེ་འབྱིང་མི་ནུས་པ་རྟོགས་པར་
ཁྱེད་ཀྱིས་གོ་རིམ་ཅི་ཞིག་བརྒྱུད་དགོས་སམ། ཁྱེད་ཀྱིས་ཁོང་ལ་རིམ་
བཞིན་དུ་ཅི་ཞིག་བསྒྲུབ་པར་རོགས་རམ་ཇི་ལྟར་བགྱིའམ།
དགེ་རྒན། བྱིས་པ་ཚོ་འབྱོར་ཕྱུག་གིས་གསོ་སྐྱོང་བྱེད་མི་རུང་།
ཀིར་ཤུ་ན་མུར་ཏི། འབྱོར་ཕྱུག་གིས་གོལ་འཛོལ་ཅི་ཞིག་ཐེབས་
ཡོད་དམ། ཁོས་གྱོན་ཆས་གཙང་མ་གྱོན་ཆོག་ལ། རྐུབ་སྟེགས་སྟེང་
སྡོད་ཅིང་། ཟ་མ་ལེགས་པོ་བཟའ་ཆོག ང་ལ་མཚོན་ན། དེ་ནི་འབྱོར་
ཕྱུག་རེད། ཁྱེད་ལ་མཚོན་ན། དེ་ལྟར་མ་ཡིན་ནམ། འབྱོར་ཕྱུག་གིས་
འདི་ལ་ཅི་ཞིག་བསྒྲུབ་ཐུབ་བམ། ཁྱེད་ཀྱིས་འབྱོར་ཕྱུག་གི་རྣམ་པ་
གླེང་ནས་ཁྲིམས་ལ་རྫུན་ཤོད་ཀྱིན་འདུག།
བྱིས་པར་བདུན་ཕྲག་རེར་ཐེངས་གཅིག་མིན་པར་ཁོ་ལ་རྒྱུན་དུ་
དེའི་སྐོར་གླེང་མོལ་བྱེད་རོགས། རྒྱུ་མཚན་ནི། ཁོ་རང་ཆ་ཡོངས་སུ་
རྫོགས་པར་ཆ་རྐྱེན་དགོས་པས་སོ། ། ཁོ་རང་འགྲན་རྩོད་ཀྱི་བརྒྱུད་
རིམ་སྣ་ཚོགས་པའི་ཁྲོད་མི་ཚུད་པར་རོགས་རམ་ཇི་ལྟར་བྱ་དགོས།
དགེ་རྒན། ཁོ་རང་ངེས་པར་དུ་ཞེད་སྣང་མི་སྐྱེ་བ་རྟོགས་པར་
སྐྱེད་སྲིང་བྱས་པ་དེས། ཁོ་རང་ཁེར་ཚུགས་ཅན་ཞིག་སྟེ། ཐུན་མིན་གྱི་
ཁྱད་ཆོས་མངའ་ཞིང་སྐྱེད་སྲིང་བྱ་བར་ཞབས་འདེགས་ཞུས་ཡོད།
ཀིར་ཤུ་ན་མུར་ཏི། གལ་སྲིད་སྐྱེས་བུ་སྒེར་ཞིག་གིས་རང་ཉིད་
ཐུན་མོང་མ་ཡིན་པར་ངེས་ཤེས་རྙེད་ཚེ། དེ་ལྟར་ཐུན་མོང་མིན་པའི་
ཁྱད་ཆོས་དེ་ཁོང་ལྟ་བུ་གཞན་ལ་མེད་པ་དེ་ནི། དོན་དངོས་ཀྱི་ཐུན་
མིན་ཁྱད་ཆོས་ཡིན་ནམ། ཁོ་རང་རང་ཉིད་ཀྱི་ཕ་མའི་ཕྱོགས་ལྷུང་
དག་དང་ལྷན་དུ་འོང་བ་ཡིན། བྱིས་པ་དབུལ་པོར་དེའི་ཐུན་མིན་ཁྱད་
ཆོས་གང་དུ་ཡོད་དམ། ཁྱེད་ཀྱིས་ངེས་པར་དུ་ཁོང་གི་ཆ་རྐྱེན་འདི་
དག་ཚང་མ་ལས་ཁོ་རང་ཕྱིར་སྐྲོད་དགོས་ལ། ཁྱེད་ཀྱིས་ཁོང་དེ་ལྟར་
སྐྲོད་ཐུབ་བམ། དེ་ནི་ཁྱེད་རང་དགེ་རྒན་ཞིག་ཡིན་པའི་ཆ་ནས། ཁྱེད་
ཀྱི་ལས་དོན་དེ་ལྟར་བསྒྲུབ་རྒྱུ་མ་ཡིན་ནམ། དེ་ནི་ཁྱེད་ཀྱི་འགན་འཁྲི་
རེད་དམ། ཁྱེད་ཀྱིས་ངེས་པར་དུ་དེ་རྟོགས་དགོས་ཤིང་། དེ་མཐོང་རྒྱུ་ནི་
བདེན་པ་ཡིན་ཏེ། ཁྱེད་ཀྱིས་ངེས་པར་དུ་དེ་ཚོར་དགོས་ལ། དེ་ལྟར་ན།
ཁྱེད་ཀྱིས་གཞན་ལ་ཁྱབ་སྤེལ་གཏོང་ཐུབ། འོན་ཀྱང་། བུ་རྣམས་ཀྱིས་
དེ་ལྟར་གལ་འགངས་ཆེ་བར་ཚོར་མི་སྲིད། ཁྱེད་ཀྱིས་ཇི་ལྟར་བྱིས་པར་
གྲོས་བསྡུར་བྱེད་པ་ན། དེ་ནས་ཁོས་སྦྱོང་བར་བྱེད། ཁྱེད་ཀྱིས་ཁོང་ལ་
འགྲན་རྩོད་ཀྱི་སྙིང་རུས་མེད་པར་སྦྱོང་བ་ལ་རོགས་རམ་དང་། ཡང་ན་
སློབ་ཁྲིད་ཇི་ལྟར་བགྱིའམ།
དགེ་རྒན། ངའི་ནང་སེམས་ཀྱི་ཚོར་བ་འདི་མ་གཏོགས།ངས་བྱིས་
པའི་ཆེད་དུ་ཚོར་བ་མྱོང་མི་ཐུབ་ཅིང་། སེམས་ཚོར་མེད་པའི་སྐབས་སུ་
ངས་བྱིས་པ་འཕྲོ་བརླག་ཏུ་བཏང་བར་སེམས་མྱོང་།
ཀིར་ཤུ་ན་མུར་ཏི། ངས་ཁྱེད་ལ་བཤད་ཆོག གནད་དོན་རེ་རེར་
བསླབ་བྱ་རེ་རེ་ཡོད་ལ། རང་ཉིད་ཀྱིས་འགྲན་རྩོད་བྱེད་ཀྱིན་ཡོད་པས་
དེ་ཚོར་མི་ཐུབ། ཁྱེད་ཀྱིས་དངུལ་ལོར་དང་གོ་གནས། ཁེ་གྲགས་བཅས་
ཀྱི་ཆེད་དུ་འགྲན་རྩོད་བྱེད་ཀྱིན་མེད་དམ། ཇི་སྲིད་ཁྱེད་ལ་འདིའི་སྐོར་
ནས་ཚོར་ཤུགས་དྲག་པོ་མ་སྐྱེས་དེ་སྲིད་དུ་ཁྱེད་ཀྱིས་ཅི་ཞིག་བསྒྲུབ་རྒྱུ་
ཡིན་ནམ། ཁྱེད་ཀྱིས་ཆ་ཚང་བའི་སྒོ་ནས་ཤེས་རྟོགས་མ་བྱུང་བར་དུ་
སྒུག་མི་ཐུབ། དེ་ལྟར་ཁྱེད་ཀྱིས་ཅི་ཞིག་བསྒྲུབ་རྒྱུ་ཡིན་ནམ། སློབ་ཕྲུག་
ཚོར་སྐར་མ་མི་སྤྲོད་པར།ཁོང་གིས་བྱ་སྤྱོད་ཇི་ལྟར་སྟོན་པ་དང་།ཇི་ལྟར་
སྦྱོང་བཞིན་ཡོད་པ། ཁོང་གི་སློབ་སྦྱོང་གི་གནས་ཚད་སོགས་ལ་བལྟ་
ཆེད་ཁྱེད་ཀྱིས་ཟིན་ཐོ་ཞིག་རང་ཉིད་ལ་ཉར་ཚགས་བྱེད་དགོས། འོན་
ཀྱང་། ཁོང་ལ་བསྐུལ་མ་དང་འགྲན་བསྡུར་བྱེད་པར་རོགས་རམ་བགྱི
མི་རུང་།
ང་ཚོས་ཅི་ཞིག་གླེང་མོལ་བྱས་པ་དེ་ལས་བརྒལ་ཏེ་བཤད་ན།
དོན་དངོས་ཀྱི་སློབ་སྦྱོང་དེ་འགྲན་རྩོད་ཀྱི་སྙིང་སྟོབས་ཉམས་ཟིན་དུས་
སླེབ་ཀྱིན་ཡོད། འགྲན་རྩོད་ཀྱི་སྙིང་སྟོབས་དེ་ནི་ལས་སྣོན་གྱི་བརྒྱུད་
རིམ་ཁོ་ན་སྟེ། དུས་རྟག་ཏུ་སྦྱོང་བཞིན་པ་ཞིག་མིན་ཏེ། ང་ཚོས་བྱིས་
པར་སློབ་སྦྱོང་བྱེད་དུ་འཇུག་པ་དང་འཕྲུལ་ཆས་བཞིན་ཤེས་བྱ་ཁོ་ན
ཁ་སྣོན་རྒྱག་འདོད། བྱིས་པ་ཚོར་ཕུགས་ཀྱི་དགོས་འདོད་མཐའ་དག་
དང་ལྷན་དུ་རྨང་གཞི་དང་རྩ་བ་ནས་སློབ་སྦྱོང་བགྱི་བར་ཁོང་ཚོར་
ངེས་པར་དུ་འགྲན་རྩོད་མཚམས་འཇོག་པར་རོགས་རམ་བྱ་དགོས།
ད་ནི་འདི་ཉིད་བསྒྲུབ་པའི་ལམ་བུ་གཅིག་ནི་འགྲན་བསྡུར་མི་བྱེད་པའི་
བདེན་པ་མཐོང་བར་བྱ་རྒྱུ་དེ་རེད། ད་ནི་ཁྱེད་ཀྱིས་ཇི་ལྟར་བྱིས་པར་
འགྲན་རྩོད་མེད་པར་འགྱུར་བར་རོགས་རམ་བྱེད་ཐུབ་བམ།
དགེ་རྒན། ངས་གྲངས་རིག་པ་འཁྲིད་ཀྱིན་ཡོད་པས། ངས་སློབ
ཚན་གྱི་གནད་དོན་སློབ་ཁྲིད་བྱེད་ཐུབ་ཚེ། དེ་ནི་ཧ་ཅང་སྤྲོ་སྣང་ལྡན་
པར་འདོད། དེ་ལྟར།སློབ་ཚན་འདི་ལྟ་བུ་ཞིག་སློབ་ཁྲིད་བྱེད་དུས།སློབ་
ཚན་མང་པོ་ཞིག་གི་འབྲེལ་ལམ་ལ་སྟངས་འཛིན་བྱེད་དགོས། ང་ཚོས་
ཇི་ལྟར་ཁོང་ཚོར་གླེང་མོལ་བྱེད་དགོས་སམ། དེ་ནི་ཧ་ཅང་རྒྱ་ཆེ་བའི་
སློབ་ཚན་ཞིག་རེད་ལ། དེ་ལྟ་ན། ང་ཚོས་དེའི་ཁྲོད་ཀྱི་ཕྱེད་ཀ་ཙམ་
ཞིག་འཆད་ཐུབ་བམ།
ཀིར་ཤུ་ན་མུར་ཏི། ཁྱེད་རང་གནད་དོན་ལ་སྙོབ་མི་འདུག "ཁྱེད་
ཀྱིས་ཅི་ཞིག་བསྒྲུབ་རྒྱུ་ཡིན་ནམ་"ཞེས་ངས་ཤོད་པའི་སྐབས།ངས་ལག་
ལེན་གྱི་དུས་ཡུན་ཁོ་ན་ཟེར་གྱིན་མེད་པར། མྱོང་ཚོར་གྱི་དུས་ཡུན་
སྟེང་ནས་ཀྱང་འཆད་ཀྱིན་ཡོད། ལག་ལེན་དང་མྱོང་ཚོར་ནི་ཐ་དད་
པའི་བྱ་དངོས་གཉིས་མིན་ནོ། ། ངས་གསལ་བོར་མཐོང་བ་ནི། འགྲན་
རྩོད་ནི་འཛིན་ཁང་ནང་དུ་གཏོར་བཤིག་ཁོ་ན་མིན་པར། མི་ཚེ་ཧྲིལ་
བོར་ཡང་དེ་འདྲ་རེད། འདིར་བྱིས་པ་ཆུང་ཆུང་ཞིག་ཡོད་དེ། ངས་ཁོང་
ལ་ཤེས་རྟོགས་འོང་བར་རོགས་རམ་བྱེད་འདོད། ངས་ཇི་ལྟར་བརྒྱུད་
ནས་བསྒྲུབ་དགོས་སམ། ངས་ཁོང་ལ་གླེང་མོལ་དང་འགྲེལ་བརྗོད་
བྱེད་རྒྱུར། "མི་ཚེའི་ནང་ཅི་ཞིག་འབྱུང་བཞིན་པར་ལྟོས་དང་། དེ་རུ་
ཡ་ང་བ་དང་རྙོག་འཛིང་ཡོད།" ཁོང་ལ་ཁ་བརྡ་བྱས་སྟབས། ཁྱེད་ཀྱིས
སྐྱོན་བརྗོད་དང་ཡ་ལན་མི་འཛུགས། རི་མོར་ལྟོས་དང་། ཁྱེད་ཀྱིས་ས་
ཁྲའི་སྟེང་ནས་མམ་བྷེ་དང་ལོན་ཊིན་མཐོང་འདོད་པ་བཞིན་ཧ་ཅང་
ཞིབ་ཏུ་ལྟོས། དེར་ལྟོས་དང༌། སློབ་ཕྲུག་ཚོར་ཧ་ཅང་ཞིབ་ཏུ་བལྟར་
འཇུག་པར་རོགས་རམ་བྱེད་རྒྱུ་དེ་ལས་ཀ་དང་པོ་རེད་ལ། ནན་ཏན་གྱི་
སྒོ་ནས་མྱོང་ཚོར་དེ་ཁོང་ལ་ཤོད་དགོས། ཁོང་ལ་ཡིད་ཆེས་བསྐྱེད་པ་
དང་ཤུགས་རྐྱེན་སྤྲོད་པར་བརྩོན་མི་དགོས་ལ། སྐྱོན་བརྗོད་དང་མོས་
མཐུན། གོ་སྐོན་བློ་འགུག་གི་ཆ་རྐྱེན་ཁྲོད་ནས་ཁོང་ལ་གླེང་མོལ་བགྱི་
བར་མི་བྱའོ། ། ཁོང་ལ་དངོས་ཡོད་སྟོན་ཞིང་བདེན་པ་ཁུངས་སྐྱེལ་བྱེད་
དགོས། དེ་ནས་ཁྱེད་ཀྱིས་ཆ་ཚང་ཞིང་དོན་དངོས་དང་མཐུན་པ། ཚན་
རིག་རང་བཞིན་གྱི་སྒོ་ནས་ཁོང་དང་ལྷན་དུ་འབྲེལ་ལམ་འཛིན་གྱིན་
ཡོད་ལ། འཆར་སྣང་དང་དགའ་ཕྱོགས། ཚོར་ཤུགས་ཀྱི་སྒོ་ནས་མིན་
པར་གསལ་བས། ཁྱེད་དང་ཁོང་གི་བར་དུ་ཡང་དག་པའི་འབྲེལ་ལམ་
ཞིག་བསྐྲུན་ཐུབ་ཡོད། ཁྱེད་ཀྱིས་དོན་དམ་པར་འབྲེལ་ལམ་འཛིན་
གྱིན་ཡོད་ལ། དོན་དངོས་ཀྱི་ཕན་ཚུན་བསམ་ཤེས་དང་འགྲན་རྩོད་ཀྱི
རུལ་སུངས་དངོས་བར་དུ་འབྲེལ་ལམ་ཞིག་བསྐྲུན་འདུག དེ་ལྟར། ཁྱེད་
དང་ཁོང་ལྷན་དུ་བསྡད་ནས་གླེང་མོལ་བྱེད་རྒྱུ་སྟེ། "ཁྱེད་ཀྱིས་ལག་ལེན་
ཁྲོད་དོན་དངོས་སུ་ཅི་ཞིག་བསྒྲུབ་འདོད་དམ།"
ཐུན་མོང་གི་ཚོར་བའི་གླེང་མོལ་ནི་རྦད་དེ་ཚོར་བ་འདིའི་སྟོབས་
ཤུགས་ལ་བརྟེན་ནས་འབྱུང་ཞིང་།ད་ནི་ཁྱེད་ཀྱིས་ཚོར་བ་དང་།བདེན་
པ༑ དོན་དངོས་དེ་ཁུངས་བསྐྱལ་ཟིན་པ་ལྟར། འགྲན་རྩོད་ནི་བེམ་རོ་
ཞིག་ཡིན་མོད། འོན་ཀྱང་། ཁྱེད་ཀྱིས་བྱིས་པར་དོན་དངོས་འདི་གླེང་
མོལ་བྱས་མེད།དེ་ནི་ཐོག་མར་བསྒྲུབ་དགོས་པའི་དོན་དག་ཅིག་རེད།

ལེའུ་དྲུག་པ། ཞེད་སྣང་།

ཀིར་ཤུ་ན་མུར་ཏི། ཁྱེད་རང་སློབ་གསོ་བ་ཞིག་ཡིན་པའི་ཆ་
ནས། ཁྱེད་ཀྱིས་སློབ་མའི་རྒྱུད་ཀྱི་ཞེད་སྣང་མེད་པར་བཟོ་བའི་དཀའ་
ངལ་ལ་ལམ་སྟོན་ཇི་ལྟར་བྱེད་འདོད་དམ། ཁྱེད་ཀྱིས་གྲངས་རིག་པའི་
སློབ་ཁྲིད་སྐོར་འཆར་འགོད་བྱེད་པ་བཞིན་དེའི་སྐོར་རྟོགས་ཐུབ་བམ།
ཐོག་མར་ཁྱེད་ཀྱིས་གཞན་ལ་རོགས་རམ་མ་བྱས་པའི་སྔ་རོལ་དུ། རང་
ཉིད་ཀྱི་སླད་དུ་ཞེད་སྣང་ངེས་པར་དུ་རྟོགས་དགོས། ཁྱེད་ཀྱིས་ཞེད་སྣང་
གི་དོན་དག་དང་། ཇི་ལྟར་བྱས་ནས་འོང་བའི་སྐོར་རྟོགས་དགོས། ཁྱེད་
ཀྱིས་རྒྱ་གར་སྐད་དམ་ཡང་ན། སློབ་ཚན་གཞན་དག་ཤེས་པ་བཞིན་
ཞེད་སྣང་གི་སྐོར་ཤེས་དགོས། མི་འབྱོར་ལྡན་དང་དབུལ་བོ། དབང་
སྒྱུར་དང་འཇོན་ཐང་མེད་པའི་འདུ་ཤེས་ཅན། ལེགས་འགྲུབ་ཀྱི་ལྟ་བ།
གྲལ་རིམ་གྱི་དབྱེ་འབྱེད། སྤྱི་ཚོགས་ཀྱིས་ཆོས་ལུགས་ཀྱི་ལྟ་གྲུབ་དང་
ཀུན་སྤྱོད་ཀྱིས་དོར་བའི་ཞེད་སྣང་རྒྱུད་ལ་སྦྱོང་བར་ཡོད་ཚད་སྒྲུབ་
བཞིན་ཡོད། ད་དུང་སྤྱི་ཚོགས་ཀྱིས་འཁྱོག་བཤད་ཀྱི་རིན་ཐང་བསྐྱེད་
པར་ཡོད་ཚད་སྒྲུབ་བཞིན་ཡོད་སྲིད།
གནད་དོན་ནི་དགེ་རྒན་ཚོར་མཚོན་ན། ཞེད་སྣང་གི་གཏིང་རུམ་
དུ་འཛུལ་རྒྱུའི་ཆེད་ཁོ་ན་མིན་པར། ཞེད་སྣང་ནི་ཁྱབ་སྤེལ་གཏོང་བ་
ཞིག་མིན་པར་རྟོགས་རྒྱུ་དེ་རེད། སློབ་མ་ཚོར་མཚོན་ནའང་། རྒྱུ་རྐྱེན་
དེ་དག་གིས་ཞེད་སྣང་སློང་བར་བྱེད་པ་ངོས་འཛིན་ཐུབ་དགོས། དགེ་
རྒན་ཚོར་མཚོན་ན། འདི་ནི་ཁྱེད་ལ་དཀའ་ངལ་ཞིག་ཏུ་མི་འདོད་པར་
སེམས། ང་ཚོར་རང་གི་མི་ཚེ་ལ་ཐོབ་འདོད་པ་ཙམ་མིན་པར་སྤྲོད་
འདོད་པའི་བརྩེ་བ་ཅུང་ཡོད་ལ། བརྩེ་བ་ནི་ལྐོག་གྱུར་གྱི་ཚོར་བའི་
རིགས་ཤིག་མིན་པར། བརྩེ་བའི་ཚོར་བ་དངོས་ནི། སྙིང་རྗེ། བྱམས་
བརྩེ།གཏོང་ཕོད་ཆེ་བ་ཞིག་ཡིན་ལ།དེ་ཡང་རང་ཉིད་གཙོ་བོར་བྱས་པ་
ལས་བྱུང་བའི་ལག་ལེན་ཞིག་མིན་ནོ། ། ཁྱེད་རང་ལ་བརྩེ་བ་ཅུང་ཙམ་
ཞིག་ཡོད་པས། ཁྱེད་ཀྱིས་སློབ་མ་ཚོ་དང་ལྷན་དུ་ཅི་ཞིག་སྒྲུབ་པར་
འདོད།མེ་སྟག་འདི་དང་ལྷན་དུ་ཇི་ལྟར་རོགས་རམ་བྱེད་འདོད་དམ།
ཁྱེད་ལ་མཚོན་ན་ཆོས་ལུགས་ཀྱི་དོན་ནི་གང་ལའང་འཇུག་པ་
ཞིག་རེད་དམ། དེ་ནི་རྟེན་འབྲེལ་གྱི་མཛད་སྒོ་ཙམ་མིན་པར་ཆོས་
ལུགས་ཀྱི་འདུ་ཤེས་དང་ཆོས་ལུགས་ཀྱི་བསྟོད་ཚིག ཆོས་ཀྱི་རྩ་ཆེ་བའི་
རིགས་ཤིག་ཀྱང་ཡིན་སྲིད་དམ། ཆོས་ལུགས། ཞེད་སྣང་། བརྩེ་བ་
རྣམས་ནང་ཁུལ་དུ་འབྲེལ་བ་མེད་པ་ཞིག་རེད་དམ། ཁྱེད་ཀྱིས་གཞན་
དེ་མེད་པར་གཅིག་དེ་རྟོགས་མི་ཐུབ། ཞེད་སྣང་ཡོད་སར་བརྩེ་བ་ཉུང་
ལ་འཇིགས་སྣང་ཆེ་བའི་འདུ་ཤེས་ཡོད། ངས་དེ་ཡི་བཟོད་བསྲན་གླེང་
གིན་ཡོད། དེ་ལྟར་བྱིན་རླབས་ཀྱི་འདུ་ཤེས་ལྡན་པ་དེ་ནི་གུན་གསབ་
ཁོ་ན་མིན་ལ། དགེ་བའི་ལས་ཀྱི་གཟེངས་བསྟོད་ཀྱང་མིན་པས། དེར་
ཆོས་ལུགས་ཀྱི་རྩ་འཛུགས་ཤིག་གིས་ཅི་ཡང་བསྒྲུབ་མི་ནུས་སོ། །
ཁྱེད་ཀྱིས་དགོང་མོར་གོམ་པ་བརྒྱབ་མྱོང་ངམ། ཞིང་ཁ་བརྒལ་
ནས་གྲོང་གསེབ་པ་དག་ལ་དོ་སྣང་བྱུང་ངམ། དེ་དག་ཡོད་ཚད་ཅི་
འདྲའི་མཛེས་སྡུག་ལྡན་པ་ཞིག་མ་རེད་དམ། གྲོང་གསེབ་པར་གཙང་
པོ་དང་། རི་ཆུང་། ས་གཞིའི་མཛེས་སྡུག་གི་འདུ་ཤེས་དེ་རྦད་དེ་དབེན་
པར་གྱུར་ཡོད་ལ། གྲོང་གསེབ་པར་མཚོན་ན། རང་གི་བདེ་ཐང་མིན
པའི་ཁྱིམ་གཞིར་ཕྱིར་ལོག་དུས་དེར་གང་ཡང་མེད་ལ། དེ་རུ་ཞེད་སྣང་
ཡོད། ཁྱེད་རང་ཕྱི་རོལ་དུ་ཕྱིན་ཏེ་དབུལ་བོའི་གྲོང་གསེབ་མཐོང་དུས།
དེ་རུ་བརྩེ་བའི་དཀའ་ངལ་བརྒྱ་ཕྲག་དང་། གདུང་སེམས་མཉམ་སྐྱེ་ཡི་
འདུ་ཤེས་ཡོད། ཁྱེད་ཀྱིས་རང་གི་ནང་སེམས་སུ་བློ་ཡིད་ལས་འདས་
པའི་གཤག་བཅོས་ཤིག་དང་། དེ་དག་ཀུན་ཡ་ང་བའི་དུས་ཀྱི་སྐྱོ་སྣང་
ཞིག་ཏུ་སེམས་མི་དགོས། མི་ཞིག་གིས་ཅི་ཞིག་སྒྲུབ་ཐུབ་བམ། རང་
ཉིད་ཀྱི་སེམས་ནས་བྱ་བ་འདི་ཇི་ལྟར་རྟོགས་པ་སད་པར་བྱེད་དགོས་
པའམ། ཡང་ན་གཞན་གྱི་སེམས་སུ་ཇི་ལྟར་སད་དུ་འཇུག་དགོས་སམ།
དེར་བྱེད་ཐབས་ཤིག་ཡོད་པ་ནི། ཆོས་ལུགས་ཀྱི་འདུ་ཤེས་དང་། ཞེད་
སྣང་། བརྩེ་བ་བཅས་ཀྱི་ཕྱོགས་ཡོངས་ལ་གོ་རྟོགས་ཡོད་པ་ཙམ་མིན་
པར། རང་རྐྱ་འཕེར་བའི་དཔྱད་བརྗོད་ཀྱི་གོ་རྟོགས་ཡོད་དགོས།
ད་ནི་ངས་ཇི་ལྟར་བྱས་ནས་དཀའ་ངལ་དང་ཐག་ཉེ་རུ་གཏོང་
དགོས་སམ། ངས་དཀའ་ངལ་དེ་དག་རེ་རེ་བཞིན་དང་ལེན་བྱས་ཏེ།
ཞེད་སྣང་དང་དུ་ལེན་དགོས་ལ། དེ་ལ་ཞིབ་པར་དཔྱད་ནས། དེའི་རྗེས་
སུ་བརྩེ་བ་སྦྱོང་བར་བྱེད་དགོས་སམ། ངས་ཇི་ལྟར་བྱས་ནས་བྱ་དངོས་
ཡོངས་རྫོགས་དབང་དུ་སྡུད་པར་བྱེད་དམ། གལ་སྲིད་ཁྱེད་ལ་སྒྲ་ཡི་
མྱོང་ཚོར་ཡོད་ན། ཁྱེད་ལ་གླུ་དབྱངས་ཀྱི་མྱོང་ཚོར་ཞིག་ཡོད་ལ། གལ་
སྲིད་ཁྱེད་ལ་སྒྲའི་བར་གྱི་ཁུ་སིམ་པོའི་མྱོང་ཚོར་ཞིག་ཡོད་ན། ཁྱེད་ལ་
གླུ་དབྱངས་ལ་འཁྱུག་ཙམ་གྱི་དགའ་བ་ཡོད་ངེས། གླུ་དབྱངས་ནི་ཚིག་
ཁོ་ན་མིན་པར། སྒྲ་ཡང་རེད་ལ། དེ་ནི་སྒྲ་དང་། ལྷིང་འཇགས། སྒྲ་ཡི་
རྒྱུན་ཐུན་མོང་མིན་པ་འདུས་ཡོད་པ་ཞིག་རེད། རོལ་དབྱངས་དོན་
དམ་དུ་ཉམས་སུ་མྱོང་བར་ངེས་པར་དུ་བྱ་དངོས་ཧྲིལ་བོར་གོ་རྟོགས་
མྱོང་དགོས། དེ་དང་མཚུངས་པར། ཞེད་སྣང་ནི་ཁེར་རྐྱང་གི་དཀའ་
ངལ་ཞིག་རེད་ལ། དེ་ནི་དེ་ཉིད་ཀྱིས་གོ་རྟོགས་རྙེད་དགོས་ལ། བརྩེ་བ་
དང་ཆོས་ལུགས་ཀྱི་ཚོར་ཤེས་ཀྱང་དེ་དག་ཉིད་ཀྱིས་མྱོང་དགོས། ཡང་
ན༑ དེ་རུ་བྱ་དངོས་ཡོད་ཚད་དང་། ཧྲིལ་བོར་འཇུག་པའི་ཐབས་ལམ་
ཞིག་ཡོད་དམ།
ཁྱེད་ཀྱིས་ཆར་ཐིགས་ལ་བལྟས་མྱོང་ངམ། ཆར་བའི་ཐིགས་
པར་ཆར་བ་ཧྲིལ་བོ་འདུས་ཡོད་ལ། གཙང་བོ་ཧྲིལ་བོ་དང་། རྒྱ་མཚོ་
ཧྲིལ་བོའང་འདུས་ཡོད། ཆུ་ཐིགས་ཀྱིས་གཙང་པོ་དང་གྲོག་རོང་འགྲུབ་
ཅིང་། གཏིང་ཟབ་པའི་གཅོང་རོང་རྐོ་བར་བྱེད་ལ། སིང་སིང་གི་གློག་
དམར་འཁྱུག་ནས་ཆར་བ་འབབ། ཐབས་ལམ་དེ་དང་མཚུངས་པར།
ངའི་སེམས་ཀྱིས་ཞེད་སྣང་དང་། བརྩེ་བ། ཆོས་ལུགས། དཀོན་མཆོག་
བཅས་ལ་རང་ཚུགས་ལྡན་པའི་ཁ་ནང་དུ་ཕྱོགས་ཏེ་བལྟ་བ་དང་། རྣམ་
པར་དཔྱོད་པའི་སྒོ་ནས་ཞིབ་འཇུག་བྱེད་པ་དེ་ལས་འཁྱུག་ཙམ་གྱི་
ཚུལ་དུ་བལྟ་ཐུབ་བམ།
དགེ་རྒན། བརྩེ་བ་དང་ཞེད་སྣང་བར་གྱི་འབྲེལ་ལམ་དེ་ཅི་ཞིག་
རེད་དམ།
ཀིར་ཤུ་ན་མུར་ཏི། གལ་སྲིད་ང་ལ་ཞེད་སྣང་ཡོད་ན། ངས་སུ་གང་
གི་ཆེད་དུ་ཇི་ལྟར་གདུང་སེམས་མཉམ་སྐྱེ་ཐུབ་བམ། མི་འདོད་རྔམ་
ཅན་གྱིས་སྤུན་ཟླའི་འདུ་ཤེས་དང་སའི་གོ་ལའི་སྐོར་མི་ཤེས་ཤིང་། འདོད་
རྔམ་ཅན་གྱི་མིས་བརྩེ་བ་མེད་པར་མཐོང་། མི་ཞིག་འཆི་བར་སྐྲག་སྣང་
ཡོད་པ་དང་། ཁོང་གི་ཁྱིམ་མཚེས་ཀྱིས་ཅི་ཞིག་ཤོད་པའི་ཞེད་སྣང་ཡོད་
ལ༑ ཁོའི་ཆུང་མ་དང་། བདེ་འཇགས། ལས་ཀར་སེམས་ཁུར་ཡོད་པར་
ཤོད་ཐུབ་བམ། མི་དེ་ཡིས་གཞན་དག་སྣང་མེད་དུ་གཏོང་བས་སོ།
དགེ་རྒན། ང་ཚོས་ཆ་ཤས་ཁོ་ནའི་ཁྲོད་བཀོད་སྒྲིག་བྱས་ཏེ། ཆ་
ཤས་དག་བརྒྱུད་ནས་ཧྲིལ་བོར་བསྙེག་པར་བརྩོན་བཞིན་ཡོད།
ཀིར་ཤུ་ན་མུར་ཏི། ཞེད་སྣང་ཅི་ཞིག་ཏུ་འགྱུར་ངེས་སམ།
དགེ་རྒན། གོ་རྟོགས།
ཀིར་ཤུ་ན་མུར་ཏི། འགྱུར་བ་ཡིས་ཅི་ཞིག་འཁྱེར་འོང་ཞིང་སུ་
ཞིག་འགྱུར་བ་འགྲོ་ངེས་སམ། ངས་རང་གི་སེམས་པར་རྟོག་ཞིབ་བྱེད་
མྱོང་ལ། དེས་བཤད་རྒྱུར། "ང་རང་ཞེད་སྣང་སྐྱེ་ཡི་འདུག་ངའི་སེམས་
ཀྱིས་ཅི་ཞིག་བསྒྲུབ་རྒྱུར་བརྩོན་བཞིན་པ་ང་ལ་ཐོབ་པར་འདོད།
འབད་བརྩོན་ནི་ཅི་ཞིག་ཡིན་པ་དང་། འབད་བརྩོན་གྱི་བྱེད་པོ་ནི་ཅི་
ཞིག་རེད་དམ། མི་སུ་ཞིག་དེ་ཡི་གཏིང་ཟབ་སར་ཕྱིན་ན་མ་གཏོགས།
"ངས་ངེས་པར་དུ་ཞེད་སྣང་མེད་པར་གཏོང་གི་ཡིན་"ཟེར་བ་ཁོ་ནར་
དོན་སྙིང་ཧ་ཅང་ཆུང་ངུ་ལས་མེད་དོ། །
གཏིང་ཟབ་པའི་མྱོང་ཚོར་འདི་ལ་ཞེད་སྣང་ཡོད་ལ་བརྩེ་བའང་
ཡོད། ངས་རིམ་གྱིས་ཞེད་སྣང་ལ་དཔྱད་ཞིབ་བྱེད་ཐུབ། ངས་ཞེད་སྣང་
གི་ཤུགས་རྐྱེན་དང་འབྱུང་རྐྱེན་ལ་ཡང་དཔྱད་ཞིབ་བྱེད་ཐུབ། དེ་ནས་
རང་ཉིད་ལ་ཅིའི་ཕྱིར་ཞེད་སྣང་སྐྱེ་བའི་སྐོར་ལ་འཇུག་ནུས་ཤིང་། རྩོལ་
བ་སྐྲུན་པ་པོ་སུ་ཞིག་ཡིན་པ་དང་། རྩོལ་བ་སྐྲུན་པ་པོ་ནི་བྱ་དངོས་ལ་
རྩོལ་བ་བགྱི་བཞིན་པ་ལས་ཐ་དད་དུ་ཡོད་དམ་མེད། ངས་དེར་ཡོད་
པའི་སེམས་ཀྱིས་རྩོལ་བར་རྟོག་ཞིབ་བྱེད་ཀྱིན་ཡོད་མེད་དང་། རྩོལ་བ་
སྐྲུན་པ་པོ་དང་བྱ་དངོས་ཐད་ལ་ཁོང་གིས་ཕྱི་རོལ་ཡུལ་ཙམ་མིན་པར།
ནང་སེམས་ཀྱི་སྒོ་ནས་རྩོལ་བར་བསྟེན་གྱིན་པ་དེ་འདྲི་འདོད། དེ་དག་
གི་མཇུག་ཏུ། ད་དུང་ཞེད་སྣང་ལ་ཡིབ་པར་བྱེད།ངས་ཆོས་ལུགས་དང་
ལྟ་གྲུབ། ཡིད་ཆེས། རྣམ་རྟོག་བཅས་ཀྱི་གནད་དོན་ཐད་ཧ་ཅང་བརྟག་
ཅིང་དཔྱད་པའི་སྒོ་ནས་འཇུག་ཐུབ། འོན་ཀྱང་། བརྟག་དཔྱད་འདིའི་
མཇུག་ཏུ། ད་དུང་ང་རང་གང་དུ་ཡོད། ངས་བརྟག་དཔྱད་ཀྱི་ཐབས་
ལམ་སྦྱངས་མྱོང་ལ། དེའི་མཇུག་ཏུ་ངའི་སེམས་ནི་ཧ་ཅང་རྣོ་ངར་ཅན་
དང་། དེ་ཞེད་སྣང་གི་དུས་ཚོད་འཁྱུག་ཙམ་རེ་རེའི་རྗེས་སུ་འབྲང་ཐུབ།
འོན་ཀྱང་། ཞེད་སྣང་ད་དུང་ཡིབ་ནས་ཡོད།
ད་ནི་མི་ཞིག་གིས་ཅི་ཞིག་ལ་རིན་ཐང་མེད་པ་དེ་འདོར་ཞིང་གད་
བདར་རྒྱག་པའི་སྐབས། ཆ་ཚང་བ་དང་དོན་གྱི་སྙིང་པོར་འཇུག་པའི་
སེམས་ཀྱི་རང་བཞིན་དེ་ཅི་ཞིག་ཡིན་ནམ།
དེར་ངེས་པར་དུ་ལམ་ཁ་ཞིག་ཡོད་དེ། སུ་གང་གིས་དཀའ་ངལ་
རེ་རེར་གདོང་ལེན་ཐུབ་པའི་ཆ་ཚང་བའི་གོ་རྟོགས་དང་མྱོང་ཚོར་སྦྱིན་
པར་བྱེད། ངས་མཛེས་སྡུག་དང་། གཏིང་ཟབ་པའི་ཐུན་མིན་མྱོང་ཚོར
ཆོས་ལུགས། ཞེད་སྣང་། བརྩེ་བ་བཅས་བྱ་དངོས་ཤིག་གི་དོན་སྙིང་ཧྲིལ་
བོ་འཛིན་པར་བྱེད་ཐུབ་བམ། དེ་ནས་དཀའ་ངལ་རེ་རེར་སྒེར་ངོས་
ནས་གདོང་གཏོད་ཐུབ་བམ། ཁྱེད་ཀྱིས་ལྗོན་ཤིང་དག་མཐོང་མྱོང་ལ།
ཁྱེད་ཀྱིས་ལྗོན་ཤིང་ཧྲིལ་བོ་འཛིན་ཐུབ་བམ། ཡང་ན། ཁྱེད་ཀྱིས་ཡལ་
ག་ཁོ་ནར་ལྟའམ། ལོ་མའི་ཚོགས་དང་མེ་ཏོག་ལ་ལྟ་བ་ཡིན་ནམ།
ཁྱེད་ཀྱིས་ནང་སེམས་ནས་ལྗོན་ཤིང་ཧྲིལ་བོ་མཐོང་ཐུབ་བམ། དེ་དག་
གི་རྗེས་སུ། ལྗོན་ཤིང་ནི་རྩ་བ་དང་། ཡལ་ག མེ་ཏོག འབྲས་བུ། ཚི་
བཅུད་དང་ལྗོན་ཤིང་གི་ཆ་ཧྲིལ་བོ་རེད། ཁྱེད་ཀྱིས་མྱོང་ཚོར། གལ་ཆེན་
རང་བཞིན། ལྗོན་ཤིང་ཧྲིལ་བོའི་མཛེས་སྡུག་འཛིན་ཐུབ་བམ། དེ་ནས་
ཡལ་གར་ལྟ་ཐུབ་བམ། དེ་ལྟ་བུའི་རྟོག་ཞིབ་དེ་ནི་ཧ་ཅང་གལ་ཆེའི་
རང་བཞིན་ཞིག་རེད།
ཁྱེད་ཀྱིས་ཐེངས་རྗེས་མར་ལྗོན་ཤིང་ལ་ལྟ་དུས།དེ་ཡི་དབྱིབས་དང་
རྒྱུན་ལྡན་རང་བཞིན། གཏིང་ཚད། མྱོང་ཚོར། མཛེས་སྡུག བྱ་དངོས་
ཧྲིལ་བོའི་ཁྱད་ཆོས་རྟོགས་ངེས། ངས་ཆ་ཧྲིལ་བོའི་མྱོང་ཚོར་གླེང་གིན་
ཡོད། དེ་དང་མཚུངས་པར། ཁྱེད་ལ་ཕུང་པོ་དང་མྱོང་ཚོར། འདུ་ཤེས་
དྲག་པོ་ཡོད། དེ་རུ་སེམས་པ་ཡོད་ལ། དྲན་ཤེས་ཀྱང་དེར་ཡོད། ཁྱེད་
ཀྱིས་བསམ་བཞིན་དང་བསམ་བཞིན་མིན་པའི་ལམ་སྲོལ། མི་རབས་
མང་པོར་གསོག་སྒྲུབ་བྱས་པའི་བག་ཆགས་དང་ཁྱིམ་གྱི་མིང་དེ་དག་
ཧྲིལ་བོ་མྱོང་ཐུབ་བམ། གལ་སྲིད་ཁྱེད་ཀྱིས་དེ་དག་ཧྲིལ་བོ་ཚོར་མ་
ཐུབ་ཚེ། ཁྱེད་ཀྱི་འདུ་ཤེས་དྲག་པོ་ཁོ་ནར་དཔྱད་ཞིབ་བྱེད་མོད། དེ་ནི་
སྨིན་མེད་དོ། ། ཁྱེད་ཀྱིས་རང་གི་སེམས་ནས་བྱ་དངོས་འདི་དག་ཧྲིལ་
བོ་ཚོར་ཐུབ་བམ། ཆ་ཚང་བར་ཡོད་པའི་མྱོང་ཚོར་དེས་ཞེད་སྣང་ལ་
རྒོལ་བར་བྱེད་དམ།
ཞེད་སྣང་ནི་ཧ་ཅང་གཏིང་ཟབ་པའི་དཀའ་ངལ་ཞིག་རེད། གཏིང་
ཟབ་པ་ཞིག་ལ་འཕྲད་པར་ཚད་མེད་པའི་སྒོ་ནས་ཁྱེད་རང་འཇུག་ཐུབ་
བམ།
དགེ་རྒན། སྐུ་ཞབས་ལགས། དེ་ནི་རྒྱུན་དུ་འབྱུང་མི་སྲིད་པ་ཞིག་
རེད། ང་ཚོ་རྒྱུན་དུ་རང་གི་གློ་བུར་བའི་དཀའ་ངལ་ཁྲོད་ཕམ་ཁ་འབྱུང་
གི་ཡོད།
ཀིར་ཤུ་ན་མུར་ཏི། ཐེངས་གཅིག་ལ་ཁྱེད་ལ་གཏིང་ཟབ་པའི་
མྱོང་ཚོར་འདི་ཡོད་ནའང། མི་ཚེ་ནི་ཐུན་མོང་མིན་པའི་འོད་མདངས་
ལྡན་པ་ཞིག་ཏུ་འགྱུར་ཞིང་། དེ་ལ་ཐུན་མོང་མིན་པའི་ཁྱད་ཆོས་ལྡན་
ངེས།
དགེ་རྒན། ཁྱེད་རང་ནི་ཐེངས་གཅིག་ལ་གཏིང་ཟབ་པའི་མྱོང་
ཚོར་འདི་མྱོང་མཁན་ཁོ་ནའོ།
ཀིར་ཤུ་ན་མུར་ཏི། ཁྱེད་ཀྱིས་ནམ་ཡང་དེར་བསམ་བློ་བཏང་
མྱོང་ཡོད་པ་ངས་ཚོར་མ་སོང་། ཁྱེད་ཀྱིས་བསམ་བློ་བཏང་མྱོང་ངམ།
དགེ་རྒན། བསམ་བློ་བཏང་མྱོང་ཡོད། ཐེངས་ཤིག་ལ་ཐབས་ལམ་
སྤྱད་ནས་རང་ཉིད་གནས་སྐབས་ཀྱི་དཀའ་ངལ་ལས་ཕྱིར་ཕྱོགས་ཏེ་དེ
ལ་རྟོག་ཞིབ་བྱས་པ་ཡིན།
ཀིར་ཤུ་ན་མུར་ཏི། ངས་དེ་ལྟར་གླེང་གིན་མེད། ངས་བཤད་
འདོད་པ་དེ་དུས་རྒྱུན་གྱི་མྱོང་ཚོར་ཟེར་གྱིན་ཡོད། དེ་རིང་དང་སང་
ཉིན། གནངས་ཉིན་ལྟ་བུ་མིན་པར། དུས་རྒྱུན་གྱི་མྱོང་ཚོར་གླེང་གིན་
ཡོད། མི་དང་འཛམ་གླིང་། འཇིག་རྟེན་ཧྲིལ་བོའི་དུས་ཡུན་ལ་བསམ་
བློ་གཏོང་རྒྱུ་དེ་སྤྱིར་བཏང་གི་མྱོང་ཚོར་ཞིག་སྟེ། མྱོང་ཚོར་དེ་དང་ལྷན་
དུ་མི་ཞིག་གིས་དཀའ་ངལ་བྱེ་བྲག་པར་གདོང་གཏོད་ཐུབ་བམ། དེ་
མ་གཏོགས་ང་ཚོ་རྣམ་དཔྱོད་དང་འདུ་ཤེས་དྲག་པོའི་བྲག་ཅའི་སྟེང་
འབབ་ཀྱིན་འདུག།
འདིའི་ཁྲོད་ནས་དཀའ་ངལ་དེ་ཅི་ཞིག་རེད་དམ། དེ་ནི་བྱིས་པ་
དང་། ཁྱོ་ག ཆུང་མའི་སླད་དུ་དུས་ཚོད་བཏང་ནས་དེའི་སྐོར་ལ་བསམ་
བློ་གཏོང་བའི་འཇོན་ཐང་མེད་པ་དང་། ལྟ་བ་གུ་དོག་པོ། འཕྲལ་གྱི་
འཚོ་ཐབས། འཕྲལ་གྱི་ཐུགས་ཁུར་ཙམ་གྱིས་རེད་དམ། འཕྲལ་དུ་
ཞེས་པའི་ཐ་སྙད་དེ་ཕར་གཡུག་དང་།དེ་རུ་འཕྲལ་དུ་མེད་ཅིང་། མཐའ་
མེད་པའི་བྱ་དངོས་ཁོ་ནའོ། ། ཁྱེད་ཀྱིས་དེ་ནི་འཕྲལ་གྱི་དཀའ་ངལ་དུ་
བསྐྲུན་ནས། དཀའ་ངལ་དེ་ཁ་སང་བརྒྱ་ཕྲག་དང་སང་ཉིན་སྟོང་ཕྲག་
གི་གྲུབ་འབྲས་རེད། དེ་ལ་གློ་བུར་རམ་འཕྲལ་ཙམ་མེད་ཅིང་། དེ་རུ་
ཞེད་སྣང་དང་། བརྩེ་བ། མིའི་དགོས་མཁོ་དག་ནི་ཚད་མེད་པ་ཞིག་གོ།
ཁྱེད་ཀྱིས་མྱོང་ཚོར་གྱི་ཁྱད་ཆོས་འགའ་ཚད་དུ་བཟུང་ནས་ང་ལ་ཞེད་
སྣང་ལ་ལྟ་རྟོག་བྱེད་དུ་ཆུག་ཟེར་ཐུབ་བམ།
ཞེད་སྣང་ལ་གལ་ཆེའི་རང་བཞིན་ཅི་ཞིག་ཡོད་དམ། ཁྱེད་ཀྱིས་ཇི་
ལྟར་སློབ་མར་རོགས་རམ་བྱ་རྒྱུའི་བརྒྱུད་རིམ་བརྒྱུད་འདོད་དམ། ཁྱེད་
ཀྱིས་སློབ་མའི་མི་ཚེ་ཧྲིལ་བོའི་རིང་ལ་སྟ་གོན་བྱེད་དགོས། མི་ཚེ་ནི་སྤྱིར་
བཏང་ནས་རྒྱ་ཆེ་བའི་བྱ་དངོས་ཤིག་རེད། ཁྱེད་ཀྱིས་"མི་ཚེ་"ཞེས་པའི་ཐ་
སྙད་དེ་མཐོང་དུས། དེ་ནི་རྒྱ་མཚོ་དང་། རི་རབ། ལྗོན་ཤིང་། མིའི་རིགས་
ཀྱི་སྐུལ་འདེད་རིགས་ཀུན་དང་། མིའི་རིགས་ཀྱི་ཡ་མཚན་པའི་སྣང་
ཚུལ། སྐྱོ་ངལ། འཐབ་རྩོད་བཅས་ཏེ། དེ་ཀུན་གྱི་ཚད་མེད་པའི་རང་
བཞིན་དེའོ། ། ཁྱེད་ཀྱིས་སློབ་མར་མི་ཚེའི་ཚད་མེད་པའི་རང་བཞིན་
རྟོགས་པར་རོགས་རམ་བྱེད་ཐུབ་བམ། ཁྱེད་ཀྱིས་ངེས་པར་དུ་མྱོང་
ཚོར་འདི་ལྡན་པར་རོགས་རམ་མི་བྱེད་དམ།
ཁྱེད་ཀྱིས་སྒོམ་སྒྲུབ་གང་ཡང་རུང་བ་ཞིག་བྱེད་ཀྱི་ཡོད་དམ།
བརྟན་པོ་སྡོད་རྒྱུ་ཁོ་ན་མིན་པར། བསམ་བློ་གཏོང་སྟངས་ལ་བརྟག་
ཅིང་དཔྱད་པ། བསམ་བཞིན་དང་བསམ་བཞིན་མིན་པའི་སེམས་པ་
ཡར་སློང་བར་བྱ་རྒྱུ། དེ་ལས་རྒྱུན་རིང་པོར་ཞི་བའི་ངང་དུ་འཇོག་རྒྱུར་
མ་ཟད། རྒྱུན་དེ་ལས་ཀྱང་རིང་པོར་ཅི་ཞིག་འབྱུང་བར་རྟོགས་པར་བྱ་
དགོས། གལ་སྲིད་ཁྱེད་ཀྱིས་འདི་མ་བགྱིས་ཚེ། ཁྱེད་ཀྱིས་མི་ཚེའི་ནང་
མང་པོ་ཞིག་བརླག་གིན་མེད་དམ།
སྒོམ་སྒྲུབ་ནི་རང་ཉིད་ལ་དྲན་ཤེས་བསྐྱེད་པའི་གོ་རྟོགས་ཀྱི་རྣམ་
པ་ཞིག་དང་། གསར་གཏོད་ཀྱི་རྣམ་པ་ཞིག་ཀྱང་རེད། རྦད་དེ་ཁེར་རྐྱང་
ཡིན་པའི་འདུ་ཤེས་ཏེ་བེམ་པོ་ཁོ་ན་དང་། ལྟ་ཚུལ་དང་གྲུབ་དོན། སྲོལ་
རྒྱུན་བཅས་ལས་ཉམས་པ་སྲུང་བའི་རྣམ་པ་ཞིག་ཡིན། ཆ་ཚང་བའི་
འདུ་ཤེས་དེས་ཁྱེད་རང་འཕྲལ་ཙམ་གྱི་དུས་ཡུན་དང་འཕྲད་ཐུབ་བམ།
དེ་ལས་ཅུང་ཙམ་ལག་ལེན་ལྡན་པའི་ངོ་བོར་བསྒྱུར་ཆོག ང་ཚོས་
སློབ་མ་དོན་དངོས་སུ་ཞེད་སྣང་ལས་ཐར་བར་རམ་འདེགས་བྱ་རྒྱུར་སྟ་
གོན་ཇི་ལྟར་བྱེད་དགོས།
དགེ་རྒན། ངས་སློབ་མ་དང་རང་གི་འབྲེལ་ལམ་དེ་ཐག་ཉེ་བོ་
ཡིན་པ་མཐོང་འདོད། གལ་སྲིད་ང་རང་ཁོང་དང་མཉམ་དུ་བློ་ཐག་ཉེ་བོ་
མེད་ན། ཞེད་སྣང་སྐོར་ལ་བགྲོ་གླེང་བྱེད་པ་དེ་ལྐུགས་པའི་བྱ་བ་ཞིག་
ཏུ་འདོད། ངས་རྣམ་དཔྱོད་དང་ལག་ལེན་གྱི་གནས་བབ་ཅིག་བསྐྲུན་
འདོད་དེ། དེར་རྣམ་དཔྱོད་ལྡན་པའི་སྒོ་ནས་ཞེད་སྣང་གི་རྒྱུ་རྐྱེན་དག་
འགྲེལ་བཤད་གནང་འདོད་ལ། ཁོས་དོན་དངོས་སུ་ཞེད་སྣང་གི་ནང་
དོན་ཅི་ཞིག་ཡིན་པར་གོ་རྟོགས་རྙེད་འདོད། རྒྱུ་མཚན་ནི། གལ་སྲིད་
མྱོང་ཚོར་དང་ལྟ་རྒྱ་ཆ་ཚང་བ་འདི་ཁོང་ལ་ཉམས་སུ་མྱོང་དུ་འཇུག་
ཐུབ་ན། ངས་མཐོང་འདོད་པ་ནི་བསམ་བློ་རྒྱ་བསྐྱེད་དེ་སྤྱང་གྲུང་ལྡན་
པར་བྱ་རྒྱུ་དེའོ། །
ཀིར་ཤུ་ན་མུར་ཏི། དྲང་པོའི་སྒོ་ནས་ཤོད་དང་། ཁྱེད་ཀྱིས་འཛིན་
གྲྭའི་ནང་དཔེ་ཁྲིད་ཇི་ལྟར་བྱེད་ཀྱི་ཡོད། སློབ་མ་ཚོས་གོ་རྟོགས་རྙེད་
པར་ཁྱེད་ཀྱིས་རོགས་རམ་ཇི་ལྟར་བྱེད་ཀྱི་ཡོད། བྱིས་པ་དང་ཆ་ཚང་
བའི་མྱོང་ཚོར་བར་ཧེ་བག་ཆེན་པོ་ཡོད་པས་ཁྱེད་ཀྱིས་དེ་ཇི་ལྟར་སྣེ་
ཁྲིད་པར་བྱེད་དམ།
དགེ་རྒན། ཁོང་གི་ནང་སེམས་སུ་ཤེས་འདོད་ཀྱི་རྟོགས་པ་སད་དུ་
འཇུག་རྒྱུ་དེ་འོང་སྲིད་པ་ཞིག་རེད་ལ། དེ་ལས་སླ་བོའི་རིགས་ཤིག་རེད།
དེའི་རྗེས་སུ་ངས་ཁོང་དང་མཉམ་དུ་བསྒྲུབ་པར་མོས་པའི་དོན་དག་དེ་ནི།
ལས་ཀ་དང་། རྩེད་མོ་རྩེ་བ། གྲངས་རིག་པ་དང་དེ་མིན་སློབ་ཚན་གཞན་
པའི་ཐད་ཀྱི་ཡོན་ཏན་དེར་ཁོང་ལ་རྗེས་སུ་ཡི་རང་འཐོབ་རྒྱུ་དེ་རེད། ངས་
ཁོང་གི་དགའ་ཕྱོགས་དག་ཅི་ཞིག་ཡིན་པ་འཚོལ་འདོད་ཅིང་། དེ་དག་ལ་
ཁོས་ཡ་ལན་ཇི་ལྟར་སྤྲོད་མིན་དང་། གལ་སྲིད་ངས་རྒྱུན་བསྲིངས་ཏེ་
མཐོར་འདེགས་གཏོང་ཐུབ་ན། ངས་སློབ་མ་དང་བདག་གི་བར་དུ་དེ་
ལས་མང་པོ་ཞིག་བྱུང་ཡོད་མེད་ལ་བལྟ་བར་འདོད།
ཀིར་ཤུ་ན་མུར་ཏི། ཁྱེད་ཀྱིས་བསྒྲུབས་མྱོང་བའི་ཁ་གསལ་གྱི་
དོན་དག་དེ་དག་གལ་ཆེན་རེད། ཁྱེད་ཀྱིས་ཁོང་ལ་གླེང་མོལ་བྱེད་
འདོད་ན། ཁྱེད་ཀྱིས་ཞེད་སྣང་དེ་སེམས་རྒྱུད་ལ་ཇི་ལྟར་བྱས་ནས་འོང་
བར་ཁོང་ལ་གསལ་སྟོན་བྱེད་དགོས། དེའི་རྗེས་སུ་ཅི་ཞིག་བྱེད་འདོད་
དམ། དོན་དངོས་སུ་ཁྱེད་ཀྱིས་སློབ་མ་ཞེད་སྣང་ལས་ཇི་ལྟར་གྲོལ་
བར་བགྱི་བ་ལ་རོགས་རམ་བྱེད་དམ། ངའི་བསམ་པར་དེ་ནི་གནད་
དོན་ངོ་མ་རེད་སྙམ། དེ་རུ་གོ་སྐབས་ཡོད་པའི་སྐབས་སུ། སྒོམ་སྒྲུབ་
དང་བློ་རྩེ་གཅིག་སྒྲིམ་ངང་རང་གི་དྲན་པ་བསྐྱེད་པའི་གནས་བབ་དེས་
ཞེད་སྣང་ནི་ཅི་ཞིག་ཡིན་པ་གསལ་བོར་རྟོགས་པར་སློབ་མ་ཚོར་ཕན་
ཐོགས་ཡོད་པར་འདོད་དམ། ཁྱེད་ཀྱིས་དེ་ནི་གལ་ཆེའི་རང་བཞིན་གྱི་
བྱ་བ་ཞིག་ཡིན་པར་མཐོང་ཐུབ། འོན་ཀྱང་། ཁྱེད་ཀྱིས་གལ་ཆེན་དེ་
ནར་འགྱངས་སུ་བཞག་འདུག ཁྱེད་ཀྱིས་དོན་དངོས་སུ་ཅི་ཞིག་བསྒྲུབ
འདོད་དམ། དོན་དམ་པར་ཁྱེད་ཀྱིས་ཅི་ཞིག་བསྒྲུབ་འདོད།
དགེ་རྒན། བསམ་བློ་དེ་གནས་བབ་དང་སྦྲེལ་བར་སྒོམ་སྒྲུབ་ཀྱིས་
ཕན་ཐོགས་པར་འདོད།
ཀིར་ཤུ་ན་མུར་ཏི། ང་ལ་འདི་དག་གི་སླད་དུ་མྱོང་ཚོར་ཡོད་ཆོག
ད་ནི་ངས་ལག་ལེན་དུ་ཇི་ལྟར་བསྒྱུར་བར་བགྱིའམ། ངས་སློབ་མ་བཅུ་
ཕྲག་ལྷག་འདི་ལ་ཅི་ཞིག་བསྒྲུབ་དགོས་སམ།
དགེ་རྒན། ཚོར་ཤེས་རང་དེའི་ངོ་བོར་འགྱུར་ངེས་ལ། བྱིས་པ་དང་
ལྷན་དུ་འབྲེལ་བའི་བརྩེ་བ་དེ་ཡིས་ཕན་ཐོགས་པར་འགྱུར།
ཀིར་ཤུ་ན་མུར་ཏི། ཐོག་མར་བྱམས་བརྩེ་ལྡན་དགོས་ལ། དེ་
ནས་གོ་སྐབས་རེ་རེ་སྤྱད་དེ་སློབ་མ་ཞེད་སྣང་ལས་དགྲོལ་བར་རོགས་
རམ་བྱེད་དགོས། ཞེད་སྣང་གི་འབྱུང་རྐྱེན་འགྲེལ་བཤད་གནང་ནས།
ཆག་སྒོ་རེ་རེ་ངོ་སྤྲད་དེ་ཁོ་རང་ཇི་ལྟར་སྐྲག་སྣང་སྐྱེ་བ་གསལ་སྟོན་
བྱེད་དགོས། འཛིན་གྲྭའི་འཚོགས་དུས་དང་། རྒྱལ་རབས་དང་གྲངས་
རིག་པའི་སློབ་ཁྲིད་བར་གསེང་རེ་རེ་ནས་ཁོང་དང་ལྷན་དུ་དེའི་སྐོར་
གླེང་མོལ་བྱེད་དགོས།འོན་ཀྱང་། དེའི་རྗེས་ནས་ཅི་ཞིག་བསྒྲུབ་དགོས།
མུ་མཐུད་རོགས།
དགེ་རྒན། དེ་དག་བསྒྲུབས་པའི་ཁྲོད་ངས་བྱིས་པར་ཅི་ཞིག་སྒྲུབ་
བཞིན་པ་དེ་ནི་ཆ་མ་ཚང་བ་ཞིག་ཀྱང་མིན་པར་མཐོང་བ་ལ་རང་ཉིད་
ཀྱང་རྟོག་ཞིབ་ལྡན་པ་ཞིག་ཡིན་ནོ། །
ཀིར་ཤུ་ན་མུར་ཏི། ཁྱེད་ཀྱིས་གང་ཞིག་བཤད་པའི་དོན་དངོས་
ཀྱི་བྱམས་བརྩེ་དང་དེའི་འགྲེལ་བཤད་ཀྱིས་བྱིས་པར་ཆ་ཚང་བའི་
ཤུགས་རྐྱེན་ཅི་ཞིག་ཐེབས་སོང་།
དགེ་རྒན། དེ་ཡིས་ཁོང་ལ་འཕྲལ་གྱི་དཀའ་ངལ་དག་གདོང་ལེན་
བྱེད་པར་ཕན་ཐོགས་འདུག
ཀིར་ཤུ་ན་མུར་ཏི། ཁྱེད་ཀྱིས་སློབ་མ་རང་ཉིད་ལ་ལྟ་རྟོག་བྱ་རྒྱུར་
ཕན་ཐོགས་བྱུང་ཡོད་ལ། ཞེད་སྣང་འདི་ལ་གཟབ་དགོས་པའི་ཕན་
ཐོགས་ཀྱང་བྱུང་འདུག འདུ་ཤེས་དེའི་ཐོག་ནས་ཁ་ནང་དུ་བལྟས་ཏེ། དེ་
ཉིད་ཁོ་རང་ལ་ཚོར་དུ་ཆུག་དང་། ཞེད་སྣང་གི་རྣམ་རྟོག་དེ་ལས་མང་
པོ་སད་པར་ངེས། ཁྱེད་ཀྱིས་དེ་ལས་གཞན་ཞིག་བརྒྱུད་དེ་མགོ་སྙོམས་
པར་བྱེད་དགོས།
དགེ་རྒན། སྐུ་ཞབས་ལགས། ཁྱེད་ཀྱིས་བཤད་པའི་དོན་ནི། ནང་
སེམས་ཀྱི་རང་རྟོགས་ཀྱི་བརྒྱུད་རིམ་འདིས་བྱིས་པར་དཀའ་ངལ་མང་
པོ་བསྐྱེད་པ་ལྟ་བུར་དགོངས་སམ།
ཀིར་ཤུ་ན་མུར་ཏི། རང་རྟོགས་ཀྱི་མྱོང་ཚོར་རིགས་ཤིག་ཏུ་
འཁྲིད་པར་དམ་དུ་བཅིངས་ནས་ཡོད་ལ། ངས་ཡང་དག་པའི་བྱ་བ་
"ང་སྒྲུབ་བཞིན་འདུག་གམ། ནོར་འཁྲུལ་གྱི་བྱ་བ་སྒྲུབ་ཀྱིན་འདུག།
རང་ཇི་ལྟར་ཞེད་སྣང་བྲལ་བའི་ཁྲོད་གསལ་སྟོན་བྱེད་པའམ་ཡང་ན།
རང་ཉིད་རྩ་ཆེན་ཞིག་ཏུ་འདོད་དམ། ཡང་ན་དངངས་སྐྲག་དང་ལྡན་
པར་འགྱུར་འདོད། ངས་དེ་ཇི་ལྟར་མགོ་སྙོམས་པོར་བྱེད་དམ། དེར་
བསམ་གཞིགས་མི་གཏོང་བར། རང་ཉིད་ཀྱི་བསམ་བློ་གཟབ་གཟབ་
ངང་བེད་སྤྱད་པ་དེས། གནས་བབ་འདིའི་སྐབས་སུ་ངས་བསམ་པར་
དཀའ་ངལ་ལ་བསྐྱར་དུ་གདོང་ལེན་གྱི་ཐབས་ལམ་མི་འདྲ་བ་ཞིག་
དགོས་པར་འདོད། དེ་མིན་ཁྱེད་ཀྱིས་བློ་རྩེ་གཅིག་སྒྲིམ་གྱི་ནུས་པ་
བརྒྱུད་ནས། དབང་གཙོ་སྨྲ་བའི་ལྟ་རྒྱ་ཅན་གྱི་རང་རྟོགས་མངའ་བ་
དང་། རང་སྤོབས་ལྡན་པ། ང་རྒྱལ་ཆེ་བ་ཞིག་ཏུ་འགྱུར་བར་བྱིས་པར་
རོགས་རམ་བགྱི་བར་བྱེད།
དགེ་རྒན། སེམས་རྒྱུད་ན་མེད་པའི་བྱ་དངོས་གཞན་ལ་ཚོར་ཤེས་
སྐྱེན་པོ་འོང་བར་བྱིས་པར་གོ་སྐབས་ཤིག་ངེས་པར་དགོས།
ཀིར་ཤུ་ན་མུར་ཏི། ཚོར་ཤུགས་སྐྱེན་པོ་དེས་བསམ་བཞིན་མ་
ཡིན་པའི་སྒོ་ནས་གདུག་རྩུབ་དང་། དྲག་སྤྱོད། ཉེས་སྤྱོད་ལྡན་པའི་འདུ་
ཤེས། རང་མཐོང་ཆེ་བའི་འདུ་ཤེས། ང་རྒྱལ་ཆེ་བའི་ནུས་སྟོབས་བསྐྱེད་
པར་འགྱུར་བ་དེ་བདག་ལ་མངོན་པར་བྱེད།
ཁྱེད་རང་ད་ཆ་བསམ་བློའི་འཕེལ་རིམ་དང་ལྷན་དུ་སྦྲེལ་ནས་
ཡོད། རླབས་རྒྱུན་དེ་ནང་དང་ཕྱི་རུའང་སྐྱོམ་བཞིན་འདུག གལ་སྲིད་
རླབས་རྒྱུན་དེ་ནང་དུ་རང་སོར་གནས་ཚེ། དེ་ནི་མཚོ་ཁུགས་ཀྱི་ཆུ་བོ་
རྗེས་མ་ལྟ་བུར་སྣང་། འོན་ཀྱང་། གལ་སྲིད་རླབས་རྒྱུན་དེ་ནང་དུ་འཕྱོ་
ཞིང་གཡོ་ན། དེ་ནས་དེ་ལ་ཕྱི་རུ་འཕྱོ་བ་ཞིག་ངེས་པར་དགོས། ཁྱེད་
རང་ད་ཆ་ནང་དུ་འཕྱོ་ཞིང་གཡོ་བ་ཁོ་ནར་སྦྲེལ་ནས་ཡོད། ཁྱེད་ཀྱིས་
སློབ་མ་ཚོ་ཕྱི་རུ་གཡོ་བར་ཇི་ལྟར་རོགས་རམ་བྱེད་ཐུབ་བམ།
དགེ་རྒན། ཁྱེད་ཀྱིས་ཕྱི་རུ་སྐྱོམ་པའི་སྐད་ཆ་ཤོད་སྐབས། ངས་
ཚོར་བར་རང་ཉིད་ཀྱིས་ཆ་ཚང་བའི་ཕྱོགས་ཙམ་མིན་པར། ཕྱོགས་
ལྟུང་གི་གཡོ་སྐྱོམ་འཕེལ་བའི་ཕྱོགས་ནས་ཀྱང་ལྟ་བཞིན་ཡོད།
ཀིར་ཤུ་ན་མུར་ཏི། གལ་སྲིད་ངས་སྐུལ་འདེད་རྒྱུན་འཁྱོངས་མ་
བྱས་ཚེ། རྒྱུ་མཚན་དེ་ལ་བརྟེན་ནས། ཁྱེད་ལ་ངེས་ཤེས་རྙེད་དུ་བཅུག་
པ་དེ་ཡང་ཕྱོགས་ལྷུང་གི་ལན་འདེབས་ཁོ་ན་ཡིན་ལ། ཁྱེད་ཀྱིས་འགུལ་
སྐྱོད་བྱེད་མི་འདོད། ཁྱེད་ཀྱིས་ནང་སེམས་ཀྱི་ལས་འགུལ་ཁོ་ན་གླེང་
མོད། དེ་ནི་རླབས་ཀྱི་ཕྱི་ནང་གཉིས་ཀའི་གཡོ་སྐྱོམ་ཞིག་རེད། དེ་ནི་
ཁྱེད་ཀྱིས་བསྐྲུན་པའི་ཕྱོགས་གཅིག་ཁྲོད་ཀྱི་གཡོ་སྐྱོམ་ཞིག་རེད། ཕྱི་
དང་ནང་དེ་གཡོ་སྐྱོམ་གཅིག་ལྟ་བུར་ཇི་ལྟར་འཛིན་ཚུལ་དེ་ཁྱེད་ཀྱིས་
ཤེས་མེད།
དགེ་རྒན། ཐོག་མའི་དུས་ནས་ཕྱི་ནང་གཉིས་ཀར་སྐུལ་སློང་བྱེད་
པ་དེ་ནི་ཡང་དག་པ་ཞིག་ཡིན་སྲིད་དམ།
ཀིར་ཤུ་ན་མུར་ཏི། ཕྱི་རུ་སྐྱོམ་པ་དེ་མགོ་སྙོམས་པར་བྱེད་པ་དེ་
ཅི་ཞིག་ཡིན་ནམ།
དགེ་རྒན། མགོ་སྙོམས་པ་ཁོ་ན་མིན་པར། སྐབས་སྐབས་སུ་ཞུམ་
པའི་འདུ་ཤེས་འོང་བར་བྱེད།
ཀིར་ཤུ་ན་མུར་ཏི། དེ་རུ་རི་ཆུང་དང་། ལྗོན་ཤིང་། གཙང་པོ།
བྱེ་མ་བཅས་ཡོད། དེ་ནི་ཕྱི་ཡི་གཡོ་སྐྱོམ་རེད། མངོན་སུམ་ལ་སྣང་
བ་དང་། རྟོགས་པ་ནི་ནང་སེམས་ཀྱི་གཡོ་འགུལ་རེད། རང་བྱུང་ཁམས་
ཀྱིས་ཁྱེད་ལ་མཛེས་སྡུག་འདི་དག་སྟེ། གཙང་པོ། ལྗོན་ཤིང་། སྐམ་སའི་
གླིང་ཕྲན་བཅས་ཀྱི་མཐུན་རྐྱེན་སྦྱར་ཡོད། དེར་བརྟེན། དེ་རུ་གཏན་
གྱི་གཡོ་འགུལ་ཏེ། ཕྱི་དང་ནང་གཉིས་ཀའི་གཡོ་འགུལ་ངེས་པར་དུ་
དགོས་སོ། །

ལེའུ་བདུན་པ། སློབ་ཁྲིད་དང་སློབ་སྦྱོང་།

དགེ་རྒན། ང་ཚོས་ཤེས་རྟོགས་བྱུང་བ་ནི་སེམས་པ་དེ་རྣམ་རྟོག་
དབེན་པ་ཞིག་དགོས། དེ་མིན་ང་ཚོས་བདེན་པ་མཐོང་མི་ནུས། འོན་
ཀྱང་། གནས་སྐབས་རིང་དེ་ལ་ཅི་ཡང་མེད་མོད། རྣམ་རྟོག་དེ་ཡང་
བསྐྱར་རྒྱུད་ལ་སྐྱེ་བར་འགྱུར། ང་ཚོས་ཇི་ལྟར་རྣམ་རྟོག་དེ་མཇུག་སྡུད་
པར་བྱེད་དགོས་སམ། ང་ཚོས་འདི་ལ་བགྲོ་གླེང་བྱས་ཆོག
ཀིར་ཤུ་ན་མུར་ཏི། ངའི་བསམ་པར་གལ་སྲིད་ང་ཚོ་ཚང་མས་
བསམ་བློ་གཏོང་བའི་གོ་རིམ་གྱི་གལ་ཆེན་རང་བཞིན་རྟོགས་ཐུབ་
བམ། རྣམ་རྟོག་དེ་གལ་ཆེའམ། ཚད་གཞི་གང་ཞིག་གི་སྟེང་དུ་དེ་
གལ་ཆེན་ཡིན་ནམ། བསམ་བློ་གཏོང་བ་ནི་ཅི་ཞིག་རེད་དམ། བསམ་
བློ་གཏོང་བ་དེས་ང་ཚོར་ཅི་ཞིག་བསྐྲུན་ཐུབ་བམ། རྣམ་རྟོག་དེ་གང་
དུ་གལ་ཆེ་ཞིང་གང་དུ་གལ་མི་ཆེ་བ་རེད། ཁྱེད་ཀྱིས་དྲི་བ་དེར་ལན་ཇི་
ལྟར་འདེབས་སམ། འཕྲུལ་ཆས་ནི་ཅི་ཞིག་ཡིན་ནམ། དེ་དྲི་བ་འདྲི་
བཞིན་པའི་སྐབས་སུ་བཀོད་སྒྲིག་བྱས་ཆོག
གོམས་འདྲིས་ཀྱི་རྣམ་པ་ཞིག་ལ་གོམས་འདྲིས་རང་བཞིན་གྱི་
ལན་འདེབས་ཁོ་ནར་སེམས་བཞིན་ཡོད་དམ། ཁྱེད་རང་སློབ་གྲྭ་
འདིའི་ནང་གི་འཚོ་བའི་གོམས་གཤིས་ངེས་གཏན་ཞིག་དང་། རྣམ་
རྟོག་དང་གཤིས་ལུགས། མྱོང་ཚོར་བཅས་ཀྱི་གནས་བབ་ངེས་གཏན་
ཅན་དུ་འཚོ་ཞིང་གནས་ཡོད། གོམས་གཤིས། རྣམ་པ། ལམ་ལུགས།
ཀླད་པའི་ལས་ཀ རྣམ་རྟོག་བཅས་ཀྱི་ཁྲོད་ཁྱེད་ཀྱིས་ནུས་ཤུགས་འདོན་
པ་ནི། ཧ་ཅང་ཚད་བཀག་རང་བཞིན་ཅན་ཞིག་རེད། ཁྱེད་རང་གྲོང་
ཚོའི་ཕྱི་རོལ་དུ་སོང་སྟེ། ཅུང་རྒྱ་ཆེ་བའི་གནས་སུ་སྡོད་སྐབས། ཁྱེད་ལ་
འཚོ་བའི་གོམས་གཤིས་ངེས་གཏན་གྱི་བྱེད་སྟངས་ཡོད་དེ། ཁྱེད་རང་དེ་
དག་གི་རྗེས་སུ་འཇུག་པར་བྱེད། དེ་དག་ཀུན་པོ་དོན་དངོས་སུ་འཕྲུལ་
ཆས་རང་བཞིན་གྱི་བརྒྱུད་རིམ་ཞིག་ཡིན་མོད།འོན་ཀྱང་།འཕྲུལ་ཆས་
རང་བཞིན་གྱི་ལས་འགུལ་གྱི་རྣམ་པའི་ཁྲོད་ངེས་གཏན་གྱི་འགྱུར་
ལྡོག་ཡོད། ཁྱེད་ཀྱིས་བཟོ་བཅོས་དང་འགྱུར་བ་གཏོང་བར་བྱེད། འོན་
ཀྱང་། རྟག་ཏུ་རྣམ་པ་གཅིག་ཏུ་གནས་སོ། ། ཁྱེད་རང་གང་དུ་ཡོད་
ནའང་འདྲ། ཁྱེད་ལ་སློབ་དཔོན་ཆེན་མོ་དང་། ལྷ་རྗེ། མངའ་སྡེའི་བློན
ཆེན། བློན་པོ་བཅས་ཀྱི་གོ་གནས་གང་ཞིག་ཡོད་ཀྱང་རུང་། དེ་ནི་
རྒྱུན་དུ་བཟོ་བཅོས་དང་འགྱུར་བ་སྣ་ཚོགས་ཅན་གྱི་འཚོ་བའི་གོམས་
གཤིས་ཤིག་རེད། ཁྱེད་ཀྱིས་རྣམ་པའི་ཐད་ནུས་ཤུགས་འདོན་པར་བྱེད།
ངས་དེ་ནི་ཡང་དག་པ་དང་ནོར་འཁྲུལ་རེད་ཟེར་གྱི་མེད་ལ། ཏག་ཏག་
ངས་ཞིབ་འཇུག་བྱེད་བཞིན་ཡོད། ཁྱེད་ལ་ཡིད་ཆེས་ཡོད་མོད། ཁྱེད་
རང་དེའི་རྒྱབ་ལྗོངས་ན་ཡོད་ལ། ཁྱེད་རང་རང་གི་ཉིན་རེའི་ལས་ཀ་སྟེ།
ཁྱེད་ཀྱི་ཕྲག་དོག་དང་། འདོད་རྔམ། འགྲན་སེམས་དང་ལྷན་དུ་འགྲོ་
དགོས། ཁྱེད་ཀྱི་ཡིད་ཆེས་ལ་དྲི་བ་འདྲི་དུས་ཁྱེད་རང་ཁོང་ཁྲོ་ལངས་པར་
བྱེད་མོད། དེ་དང་ལྷན་དུ་འགྲོ་དགོས། བྱིས་པ་ཚོར་ཁོང་ཚོའི་མི་ཚེ་ལྷག་
མའི་རིང་ལ་གོམས་གཤིས་འདི་དག་ལ་ནུས་ཤུགས་འདོན་རྒྱུ་དང་། འཚོ་
བའི་གོམས་གཤིས་འདིའི་ངོ་བོར་བསྒྱུར་ཏེ། བསམ་བློ་གཏོང་བར་ཁོང་
ཚོར་སློབ་གསོ་སྤྲད་ཡོད། ཁོང་ཚོར་བྱ་བ་རེག་ངེས་ལ། ཁོང་ཚོ་ནི་རང་
གི་མི་ཚེ་ལྷག་མའི་རིང་ལ་བཟོ་ལས་འཆར་འགོད་པ་དང་། ལྷ་རྗེ་བྱེད་
འདོད་ལ། ལམ་ལུགས་དེར་འཆར་འགོད་བྱས་ཡོད། དེ་ལས་ལྷག་པར་
བརྒལ་བ་གང་དེ་ཟིང་འཁྲུག་ནི་ཅི་ཞིག་ཡིན་པ་དེའོ། ། ཟིང་འཁྲུག་དེ་
ནི་བྱིས་པ་དང། འགན་འཁྲི། གཉེན་སྒྲིག་བཅས་བརྒྱུད་ནས་སྙུང་བར་
བྱེད་ལ། དེ་ལྟར་རིམ་གྱིས་རྣམ་པ་རྨང་བཏིང་བ་ཡིན། དེ་ལྟ་ན། དེ་ནི་
རྒྱུན་དུ་ར་བ་དེའི་ཁྲོད་གནས་ཡོད་དེ། དེ་ནི་བསམ་གཞིགས་ཀུན་པོ་ཅི་
ཞིག་འོས་འཚམ་དང་། ཅི་ཞིག་འོས་འཚམ་མིན་པའི་བར་དང་། ཅི་ཞིག་
ནི་དགེ་མཚན་ཆེ་ཞིང་།ཅི་ཞིག་ནི་རིན་ཐང་ལྡན་པའི་བར་ཡིན་ནོ། །
དགེ་རྒན། སྐུ་ཞབས་ལགས། དེ་ནི་བསམ་བློ་གཏོང་བཞིན་པ་
མིན་ཏེ། དེ་ནི་བསྐྱར་ཟློས་འབའ་ཞིག་གོ།
ཀིར་ཤུ་ན་མུར་ཏི། དེ་ནི་ང་ཚོ་ཇི་ལྟར་འཚོ་ཞིང་གནས་པ་དེ་
ཡིན་མོད། དེ་ནི་ང་ཚོའི་མི་ཚེ་རེད། དེ་ནི་ང་ཚོས་འདོད་པ་མཐའ་དག་
གོ༑ ཡོད་ཚད་བསྐྱར་ཟློས་དང་བསམ་བློར་དེ་ལས་ཉོབ་སྣང་སྐྱེས་ཏེ། དེ་
ལས་ལྐུགས་པར་འགྱུར་བར་བྱེད། སྐུ་ཞབས། དེ་ནི་དོན་དངོས་མ་རེད་
དམ། ང་ཚོས་ཟིང་འཁྲུག་སློང་བར་མི་འདོད་ལ། ང་ཚོས་ལམ་ལུགས་
དེ་སིལ་བུར་གཏོང་འདོད་མེད།
ལམ་སྲོལ་དེ་སིལ་བུར་འཐོར་བར་གྱུར་བའམ་ཡང་ན་ལམ་སྲོལ་
འཚོ་བའི་དེ་རྩིས་མེད་བཏང་ན་ང་ཚོར་ཅི་ཞིག་བསྐྲུན་ཡོད་དམ།
གོམས་གཤིས་དེའི་ནང་དུ་མི་ལྷུང་རྒྱུ་དཔེ་སྲིད་དམ། འོན་ཀྱང། ལམ་
སྲོལ་བསྐྲུན་རྒྱུ་དེ་ཅིའི་ཕྱིར་ངས་མཇུག་སྡུད་པར་བྱེད་དགོས་སམ།
ལམ་སྲོལ་དེས་ངའི་རེ་འདོད་སྐོང་མི་ཐུབ་ཅིང་། ལམ་སྲོལ་དེ་ང་ལ་
རྒྱུན་རིང་པོར་བེད་སྤྱོད་མེད་པའམ། ལམ་སྲོལ་དེའི་ཁྲོད་འཆི་བ་ལྟ་
བུའི་ངེས་གཏན་གྱི་ཆག་སྒོ་དང་། ཁྱོ་གས་ཆུང་མ་འདོར་བར་བྱེད་པ་
དང་། ཡང་ན་ལས་ཀ་ཤོར་བའི་སྐབས་སུ། ངས་དེ་དག་མཇུག་སྡུད་པར་
བསམ་བློ་གཏོང་འགོ་བརྩམས་ཡོད། ལམ་ལུགས་བྱེ་བྲག་པ་དེ་རྩ་མེད་
གཏོང་བའི་ཁྲོད། དེ་རུ་སྐྱོ་གདུང་དུ་འབོད་པའི་ཟིང་འཁྲུག་ཅིག་ཡོད་ལ།
ལམ་ལུགས་གཞན་ཞིག་གི་ཁྲོད་ནས་ང་རང་དེ་ལས་རྒྱང་དུ་བཀྱེད་
འདོད། ང་རང་ལམ་ལུགས་གཅིག་ནས་གཞན་ཞིག་ལ་སྤར་ཏེ། སྒྲོམ་
གཞི་གཅིག་དེ་ལས་གནས་བབ་དང་ཁོར་ཡུག ཁྱིམ་གཞི། སློབ་གསོ་
བཅས་ཀྱིས་ང་རང་ལམ་སྲོལ་གཞན་ཞིག་ཏུ་བཞག་ཡོད། ཟིང་འཁྲུག་
གིས་ང་ལ་གནད་དོན་ཅུང་ཙམ་ཞིག་སློང་བར་བྱས་ཡོད་མོད། འོན་
ཀྱང་། དེ་མ་ཐག་ཏུ་ང་རང་འཚོ་བའི་གོམས་གཤིས་གཞན་ཞིག་གི་ནང་
ལྷུང་ནས་དེ་རུ་འཚོ་ཞིང་གནས་བར་བྱེད། དེ་ནི་མི་མང་ཤོས་ཞིག་གིས་
ཅི་ཞིག་འདོད་པ་དང་། ཁོང་ཚོའི་ཕ་མས་ཅི་ཞིག་འདོད་པ་དང་། སྤྱི་
ཚོགས་ཀྱིས་ཅི་ཞིག་འདོད་པ་བཅས་རེད། རྣམ་རྟོག་མཇུག་སྡུད་པའི་
བསམ་ཚུལ་དེ་གང་ནས་འོང་ངམ།
དགེ་རྒན། སྐུ་ཞབས་ལགས། སུ་གང་ལ་ལམ་སྲོལ་འདིའི་ནང
གི་ཡོད་ཚད་དང་། ལམ་སྲོལ་ཧྲིལ་བོ་ལ་འདོད་བློ་མ་ཁེངས་པའི་དུས་
སྐབས་ཤིག་ཡོད་ངེས།
ཀིར་ཤུ་ན་མུར་ཏི། ལམ་སྲོལ་འདིའི་བེད་མེད་རང་བཞིན་དེས་
ང་ཚོར་ཅི་ཞིག་བསྐྲུན་པ་རྟོགས་ཐུབ་བམ། ནམ་ཞིག་ལ་ངས་དེ་རྟོགས་
པར་འགྱུར་རམ། དེ་རྟོགས་ན་ང་ལ་ཅི་ཞིག་བསྐྲུན་ཐུབ་བམ། གལ་
སྲིད་དེ་རུ་ཀུན་སློང་ཡོད་ན།ལམ་སྲོལ་ནི་གཏན་འབེབས་ཅན་ཞིག་གོ།
གལ་སྲིད། ངས་ཀུན་སློང་གི་སྒོ་ནས་ལམ་སྲོལ་འདི་མེད་པར་བཟོས་ཚེ།
ཀུན་སློང་དེ་ལམ་སྲོལ་གསར་པ་ཞིག་ཏུ་འགྱུར་ངེས།
ད་ནི་ངས་གསར་བརྗེའི་ཐད་ཅི་ཞིག་བསྐྲུན་ཡོད་དམ། ཀུན་སློང་
མེད་པའི་བྱ་བ་བསྒྲུབ་པར་ང་ལ་ཅི་ཞིག་བསྐྲུན་ཡོད་དམ།
དགེ་རྒན། ཀུན་སློང་ལས་གྲོལ་བར་བགྱི་བ་དེ་ཧ་ཅང་དཀའ་
ཁག་ཆེ་བ་ཞིག་རེད།
ཀིར་ཤུ་ན་མུར་ཏི། སུ་ཞིག་གིས་ཁྱེད་རང་གྲོལ་དགོས་པར་
བཤད་སོང་། གལ་སྲིད་དེ་ནི་དཀའ་ཁག་ཅན་ཞིག་ཡིན་ཚེ། ཅིའི་ཕྱིར་
ལམ་སྲོལ་མེད་པར་བཟོ་བའི་ཐད་འབད་བརྩོན་བྱེད་ཀྱིན་ཡོད། ཀུན་
སློང་གིས་འདོད་བློ་ཁེངས་པར་བགྱིས་ཏེ་དེ་རྒྱུན་འཁྱོངས་བྱོས། གལ་
སྲིད་དཀའ་ཁག་ཆེ་ན་ཅིའི་ཕྱིར་འབད་བརྩོན་བྱེད་ཀྱི་ཡོད་དམ།
དགེ་རྒན། སྐུ་ཞབས་ལགས། དེ་ཡིས་ང་ཕྱོགས་གང་དུའང་འཁྲིད་
མི་ནུས་སོ།།
ཀིར་ཤུ་ན་མུར་ཏི། གལ་སྲིད་དེ་ཡིས་ཕྱོགས་གང་རུང་ཞིག་ཏུ་
ཁྲིད་ན་ནི། ཁྱེད་རང་དེའི་རྗེས་སུ་སྙེག་འདོད་དམ།
དགེ་རྒན། དེའི་དོན་ནི་དེ་རུ་ཡང་བསྐྱར་ཀུན་སློང་ཞིག་ཡོད་ཟེར་
བ་ཡིན་ནམ།
ཀིར་ཤུ་ན་མུར་ཏི། ཁྱེད་ཀྱིས་ལམ་སྲོལ་མེད་པར་བཟོས་ཏེ་ཀུན་
སློང་དོར་ནས་ཁྱེད་ལ་ཅི་ཞིག་བསྐྲུན་ཡོད་དམ། ཁྱེད་ཀྱིས་ཀུན་སློང་
གི་དོན་དག་ཅི་ཞིག་ཡིན་པ་ཤེས་སམ། ཁྱེད་ཀྱིས་འདིར་སློབ་ཁྲིད་བྱེད་
དོན་ཁྱེད་ལ་དངུལ་ཁ་ཤས་འཐོབ་ངེས་ཏེ། དེ་ནི་ཀུན་སློང་ཞིག་རེད།
ཁྱེད་རང་གང་ཟག་ཆེ་གེ་མོ་ཞིག་ལ་དགའ་བའི་རྒྱུ་མཚན་ནི། ཁོང་
གིས་ཁྱེད་ལ་གོ་གནས་ཤིག་སྤྲད་ཡོད་ལ། ཡང་ན་མི་ཚེར་སྡང་བའི་
རྐྱེན་གྱིས་དཀོན་མཆོག་ལ་དགའ་བ་རེད། མི་ཚེ་ནི་སྐྱི་གཡའ་བ་ཞིག་
དང་། དཀོན་མཆོག་ལ་དགའ་བ་དེ་ལས་གཡོལ་ཐབས་ཤིག་རེད། འདི་
དག་ནི་ཀུན་སློང་རེད།
ད་ནི་འགྲོ་བ་མི་ལ་ཀུན་སློང་མེད་པར་འཚོ་ཞིང་གནས་པ་དེས་
བསམ་བློར་ཅི་ཞིག་བསྐྲུན་ཡོད་དམ། གལ་སྲིད་ཁྱེད་རང་དེའི་རྗེས་
སུ་འབྲངས་ཚེ། དེའི་ནང་དུ་འཇུག་པར་བྱ་དགོས། ཁྱེད་ཀྱི་དྲི་བར་ལན་
འདེབས་ཤིག་རྙེད་པར་ང་ལ་ཡིད་ཆེས་ཡོད།
དགེ་རྒན། ངས་ཀུན་སློང་མེད་པར་བྱ་བ་བསྒྲུབ་རྒྱུ་ཟེར་བའི་དྲི་
བ་དེའི་སྔོན་དུ། ངས་རང་ཉིད་ཀྱི་ཀུན་སློང་ཤེས་སམ་ཞེས་པའི་དྲི་བ་དེ་
སླེབ་འོང་།
ཀིར་ཤུ་ན་མུར་ཏི། ང་ཚོས་རང་གི་ཀུན་སློང་ཤེས་སམ། ཅིའི་
ཕྱིར་ངས་སློབ་དགོས་སམ། ཅིའི་ཕྱིར་ང་ཆུང་མ་དང་། ཁྱོ་གར་འཐམ་
འཁྱུད་བྱེད་དགོས་སམ། ངས་རང་གི་ཀུན་སློང་ཤེས་ཡོད་ལ། ངས་ཇི་
ལྟར་འཚོལ་ཞིབ་བྱེད་དགོས་སམ། གལ་སྲིད་ངས་རྙེད་ཡོད་ན། ཀུན་
སློང་ཡོད་མཁན་དེ་ཅི་ཞིག་ནོར་བ་རེད། ང་རང་གང་ཟག་ཆེ་གེ་མོ་
ཞིག་ལ་དགའ་སྟེ། རྒྱུ་མཚན་ནི་ང་རང་གང་ཟག་ཆེ་གེ་མོ་དེ་དང་ལྷན་
དུ་ཟླ་བོའི་ཚུལ་དུ་ཕྱི་ཚུལ་དང་འཁྲིག་སྤྱོད་ཀྱི་སྒོ་ནས་མོས་པ་ཡོད་དེ།
དེ་ལ་གོལ་ལམ་ཅི་ཞིག་ཡོད་དམ།
དགེ་རྒན། ངས་སློབ་ཁྲིད་བྱེད་པའི་རྒྱུ་མཚན་ནི་ང་ལ་དངུལ་ལོ་
དགོས་པས་ཡིན། ཀུན་སློང་ནི་ཁུར་བོ་ཞིག་མིན་ཏེ། ང་ལ་ངེས་པར་
དུ་དངུལ་ལོ་དགོས། དེར་བརྟེན། ངས་ངེས་པར་དུ་ཆེད་ལས་རེ་བསྒྲུབ་
དགོས་ལ།སློབ་ཁྲིད་ཀྱང་བྱེད་དགོས།
ཀིར་ཤུ་ན་མུར་ཏི། ཐོག་མར་ང་ཚོས་རང་གི་ཀུན་སློང་ངེས་
དགོས་ལ། བསམ་བཞིན་པའི་ཀུན་སློང་ཁོ་ན་མིན་པར་བསམ་བཞིན་
མིན་པའི་ཀུན་སློང་སྟེ། མངོན་དུ་མེད་པའི་ཀུན་སློང་ཀྱང་ཤེས་དགོས།
ཀུན་སློང་མེད་པར་རང་གི་མི་ཚེའི་ནང་ཅི་ཡང་བསྒྲུབ་ཐུབ་བམ། ཀུན་
སློང་མེད་པར་བྱ་བ་བསྒྲུབ་རྒྱུ་ནི་གང་ཟག་ཆེ་གེ་མོ་ཞིག་གིས་ཅི་ཞིག་
སྒྲུབ་བཞིན་པར་དགའ་བས་ཡིན་ལ། དེའི་བརྒྱུད་རིམ་ཁྲོད་བསམ་བློ་
ནི་འཕྲུལ་ཆས་རང་བཞིན་ཅན་ཞིག་མིན་ཏེ། དེ་ལྟར་ཀླད་པ་ནི་རྒྱུན་
མཐུད་དེ་སློབ་སྦྱོང་བྱེད་པའི་གནས་བབ་ཅིག་ཡིན་པ་ལས་ལྟ་ཚུལ་
འདོན་པ་དང་ཤེས་བྱ་གཅིག་ནས་ཤེས་བྱ་གཞན་དུ་འཕོ་བར་བྱེད་པ་
ཞིག་མིན་ནོ། ། དེ་ནི་སེམས་པ་སྟེ་དོན་དངོས་ནས་དོན་དངོས་སུ་འཕོ་
བ་ཞིག་གོ། དེར་བརྟེན། དེ་ལྟ་བུའི་བསམ་བློར་བྱ་བ་གཅིག་གི་སྟེང་དུ་
འཇུག་ལྡོག་གི་ནུས་པ་ལྡན་པ་དེས། རྒྱུས་མངའ་ཡོད་པ་ལས་བྱུང་བའི་
རང་དབང་གང་ཞིག་ཡིན་པ་རྟོགས་མི་ནུས་སོ།།
ཁྱེད་ཀྱིས་ཐོག་མ་ནས་དྲི་བ་དྲིས་ཡོད་དེ། "ང་ཚོས་རྣམ་རྟོག་ཇི་
ལྟར་བྱས་ནས་ལྡོག་པར་བྱེད་དམ། " ངས་"ཅི་ཞིག་གི་སླད་དུ་"ཐ་ན་ང་
ཚེས་བསམ་བློ་གཏོང་བཞིན་པ་ཅི་ཞིག་ཡིན་པར་མི་ཤེས་ལ། ང་ཚོས་
ཇི་ལྟར་བསམ་བློ་གཏོང་དགོས་པའང་མི་ཤེས། ང་ཚོས་ལམ་སྲོལ་གྱི་
དུས་ཡུན་དེ་དག་ལ་བསམ་བློ་གཏོང་བར་བྱེད། དེར་བརྟེན། དེ་དག་
ཐམས་ཅད་ལ་ང་ཚོས་བརྟག་དཔྱད་དང་གོ་རྟོགས་རྙེད་དགོས། དེ་མིན་
"ང་ཚོས་རྣམ་རྟོག་ཇི་ལྟར་ལྡོག་པར་བྱེད་དམ་"ཞེས་པའི་དྲི་བ་འོང་སྲིད།
དགེ་རྒན། ང་ཚོས་བསམ་བློ་གཏོང་བའི་ཁྲོད་ཇི་ལྟར་འདྲི་རྩད་
བྱེད་ནུས་སམ། ཇི་ལྟར་བསམ་བློ་གཏོང་ངམ།
ཀིར་ཤུ་ན་མུར་ཏི། བསམ་བློ་ཇི་ལྟར་གཏོང་བའི་སྐོར་ལ་དྲི་བ་
འདོན་དགོས་པ་ཙམ་མིན་པར། བསམ་བློ་ཅི་ཞིག་གཏོང་བཞིན་པའི་
སྐོར་ཀྱང་འདྲི་དགོས། མི་ཞིག་ཡིན་པ་དང་མི་སྒེར་ཞིག་ཡིན་པའི་ཆ་
ནས། ངས་རང་གི་བསམ་བློའི་སྒོ་མོ་དེ་ཅི་ཞིག་ཡིན་པ་རྙེད་ཐུབ་བམ།
དེ་ནི་འཕྲུལ་ཆས་རང་བཞིན་ཅན་ཞིག་གམ། རང་དབང་ལྡན་པ་
ཞིག་ཡིན་ནམ། ངས་རང་གི་སེམས་ལ་སྟངས་འཛིན་བྱེད་བཞིན་པར་
བརྟེན་ངས་དེ་དག་རྟོགས་ཐུབ་བམ།
རྣམ་རྟོག་དེ་ལྡོག་པར་བྱེད་པ་ལ་ང་རང་ཐོག་མར་འཕྲུལ་ཆས་
རང་བཞིན་གྱི་བསམ་གཞིགས་ཁྲོད་འཇུག་དགོས། ངས་རྣམ་རྟོག་
དེ་ཆ་ཚང་བའི་སྒོ་ནས་རྟོགས་དགོས་ཤིང་སེམས་ཀྱི་ཟབ་སར་འཇུག་
དགོས། རྣམ་རྟོག་གཅིག་ཀྱང་ཆ་ཚང་བའི་གོ་རྟོགས་མེད་པར་ཤོར་དུ་
མི་འཇུག་པར་རྣམ་རྟོག་རེ་རེར་བརྟག་ཅིང་དཔྱད་དགོས། དེ་ལྟར་བྱས་
ན༑ ཀླད་པ་དང་། སེམས་པ། རང་ཉིད་ཧྲིལ་བོ་ཧ་ཅང་བག་ཡོད་རང་
བཞིན་ཅན་དུ་འགྱུར་ངེས། རྣམ་རྟོག་རེ་རེ་རྦད་དེ་དྲུངས་ནས་འབྱིན་
པ་དང་། ལྡོག་པར་བགྱི་བར་འཁྱུག་ཙམ་རིང་དེ་ལ་འཇུག་པ་ན། ངས་
རྣམ་རྟོག་དེ་རྣམ་རྟོག་རང་ཉིད་ཀྱིས་ལྡོག་པར་བགྱི་བ་མཐོང་ངེས། ངས་
དེའི་ཐད་ལ་ཅི་ཡང་བསྒྲུབ་མི་ནུས་ཏེ་རྟོག་པ་ནི་དྲན་པ་ཡིན་ལ། དྲན་པ་
ནི་ཉམས་མྱོང་གི་རྗེས་ཤུལ་ཙམ་མོ། ། ཇི་སྲིད་ཉམས་མྱོང་དེ་ཆ་ཚང་བ་
དང་། ཡོངས་སུ་རྫོགས་པ། ཕྲ་ཞིང་རྒྱས་པར་མ་རྟོགས་ན། དེ་ཡིས་རྗེས་
ཤུལ་ཙམ་འཇོག་པར་བྱེད།ངས་ཆ་ཚང་བ་རྟོགས་པའི་སྐབས་ཐོག་དེར།
ཉམས་མྱོང་གིས་རྗེས་ཤུལ་དེ་འཇོག་པ་མིན་ནོ།།དེར་བརྟེན།གལ་སྲིད་
ང་རང་རྟོག་པ་རེ་རེའི་ནང་དུ་འཇུག་པར་བགྱི་ན། རྗེས་ཤུལ་དེ་གང་
དུ་ཡོད་པ་མཐོ་ང་ལ། དེ་ནི་བདེན་པ་ལྟར་རྗེས་ཤུལ་གྱི་རང་བཞིན་དུ་
ལྷག་པར་འགྱུར། དེ་ནས་བསམ་བློའི་བརྒྱུད་རིམ་བྱེ་བྲག་པ་དེའི་ཁྲོད་
བདེན་པར་འཇུག་ཅིང་ལྡོག་པར་བགྱི་བ་ལ་བརྟེན་ནས། རྣམ་རྟོག་
དང་མྱོང་ཚོར་རེ་རེ་རྟོགས་པར་འགྱུར། དེ་བས། ཀླད་པ་དང་སེམས་
པ་དེ་དྲན་པའི་ཕུང་ཚོགས་ལས་གྲོལ་བར་འགྱུར་ལ། དེར་ཧ་ཅང་བག་
ཡོད་ལྡན་པ་དགོས་ཤིང་། ལྗོན་ཤིང་དང་འདབ་ཆགས་ཁོ་ནར་དོ་སྣང་
ཟབ་པ་ཙམ་མིན་པར། རྣམ་རྟོག་རེ་རེ་རྟོགས་པར་བལྟ་ཐུབ་པའི་ནང་
སེམས་ཀྱི་བག་ཡོད་ལྡན་པར་བྱེད་དགོས་སོ། །
དགེ་རྒན། དེར་དཀའ་རྙོག་ལུ་གུ་རྒྱུད་ལྟར་འགྱུར་བར་སྣང་།
སེམས་པས་ཡིད་ལ་འཇགས་པའི་གོམས་གཤིས་རྒྱང་དུ་སྐྱུགས་པར་ཐེ་
གཏོགས་བྱེད་ཅིང་། བསམ་བློ་གཏོང་བའི་བརྒྱུད་རིམ་ལ་གོ་རྟོགས་འོང་
བར་དེ་ལ་ངེས་གཏན་གྱི་ཚོར་ཤེས་སྐྱེན་པོ་དགོས་ལ། དེ་ནི་སེམས་པར་
མེད་པས་སོ།།
ཀིར་ཤུ་ན་མུར་ཏི། རྣམ་རྟོག་གི་རིགས་གང་ཡང་རུང་བ་ཞིག་
སྟེ༑ རྣམ་རྟོག་རྒྱུད་ལ་འཆར་བར་གྱིས། དེ་ནས་རྣམ་རྟོག་དེར་འཇུག་
པར་བྱོས་དང་། ཅིའི་ཕྱིར་ཁྱེད་ལ་དེ་ལྟ་བུའི་རྣམ་རྟོག་ཡོད་ཅིང་། ཅི་
ཞིག་ལ་རྣམ་རྟོག་དེར་ཐེ་གཏོགས་བྱེད་པ་དང་དེ་ཉིད་ཤེས་རྟོགས་ཐུབ་
པ་མཐོང་བར་གྱིས། ཁྱེད་ཀྱིས་རྦད་དེ་དེའི་རྩ་བ་མ་རྙེད་བར་དུ་འདོར་
བར་མི་རུང་ངོ་།།
དགེ་རྒན། གལ་སྲིད་སྒྲུབ་བཞིན་པའི་བྱེད་ཐབས་དེ་ནི་ཚོར་ཤེས་
སྐྱེན་པོ་ཅན་ཡིན་ཚེ།དེ་ཁོ་ནས་འགྲུབ་ཐུབ་པར་འདོད།
ཀིར་ཤུ་ན་མུར་ཏི། ཁྱེད་རང་རྣམ་རྟོག་བྱེ་བྲག་པ་ཞིག་གི་ནང་
དུ་ཞུགས་པར་བརྟེན། ཁྱེད་ཀྱིས་རྣམ་རྟོག་དེར་བརྟག་དཔྱད་བྱེད་པའི་
བྱེད་ཐབས་རྟོགས་པར་འགོ་རྩོམ་གྱིན་ཡོད། དེ་ལྟར་གལ་ཆེ་བའི་རང་
བཞིན་ཅི་ཞིག་ཡིན་པ་དེ་ནི་རྣམ་རྟོག་མིན་པར། རྟོག་ཞིབ་པས་རྣམ་
རྟོག་ལ་ཞིབ་འཇུག་བྱེད་བཞིན་པ་དེའོ། ། རྟོག་ཞིབ་པ་ནི་རྣམ་རྟོག་
སྟེ༑ དེས་བཤད་རྒྱུར། "ང་རྣམ་རྟོག་དེ་ལ་མི་དགའ། ང་རྣམ་རྟོག་དེ་ལ་
དགའ།" ཞེས་བརྗོད་པར་བྱེད། དེ་བས། ཁྱེད་ཀྱིས་རྣམ་རྟོག་གི་སྙིང་
པོར་འགོག་རྒོལ་བྱེད་དགོས་ལ། ཕྱིར་མངོན་པའི་རྟགས་མཚན་ཙམ་
གྱི་ཆེད་མིན་ནོ། ། ཁྱེད་རང་དགེ་རྒན་ཞིག་ཡིན་པར་བརྟེན། ཁྱེད་ཀྱིས་
སློབ་མའི་སེམས་སུ་ཐག་གཅོད་གང་ཡང་མེད་པར། འདི་ལ་བརྟག་
དཔྱད་དང་། བློ་རྩེ་གཅིག་སྒྲིམ་གྱི་རྟོག་ཞིབ་འདི་ཇི་ལྟར་གསར་གཏོད་
བྱེད་ཅིང་སློང་བར་བགྱི་དགོས་སམ།
གལ་སྲིད་ངས་ཁྱེད་ཀྱིས་ཇི་ལྟར་སློབ་ཁྲིད་བྱེད་ཀྱི་ཡོད་ཅེས་དྲིས་
ན༑ཁོར་ཡུག་དང་། གནས་བབ། སེམས་ཁམས་བཅས་དེ་དག་གི་ཁྲོད་
སློབ་ཁྲིད་བྱེད་ཅིང་སྦྱོང་བར་བྱེད་ཀྱིན་ཡོད་དམ། ཁྱེད་ཀྱིས་ལོ་རྒྱུས་
འཆད་ཅིང་སློབ་ཁྲིད་བྱེད་ལ། སློབ་མ་རྣམས་ཀྱིས་དེ་སྦྱོང་བར་བྱེད།
སློབ་པ་དང་སྦྱོང་བ་བརྗེ་རེས་བྱེད་བཞིན་པའི་ཁང་པའི་ནང་གི་སེམས
ཁམས་དང་།ཁོར་ཡུག ཁྱད་ཆོས་ཅི་འདྲ་ཞིག་ཡིན་ནམ།
དགེ་རྒན། དགེ་རྒན་དང་སློབ་མ་གཉིས་ཀྱིས་དོ་སྣང་བྱེད་བཞིན་
པའི་སྐབས་སུ་དེར་ཁོར་ཡུག་ཐུན་མོང་མིན་པ་ཞིག་ཡོད།
ཀིར་ཤུ་ན་མུར་ཏི། ངས་“བློ་རྩེ་གཅིག་སྒྲིམ་"ཞེས་པའི་ཐ་སྙད་
དེ་བེད་སྤྱོད་པར་མི་འདོད་དེ། གལ་སྲིད་ཁྱེད་ཀྱིས་དགེ་རྒན་ལས་གང་
ཞིག་སྦྱངས་ན། སློབ་སྦྱོང་དང་བསྡུ་ལེན་བྱེད་པའི་འབྲེལ་ལམ་རང་
བཞིན་ཅི་ཞིག་རེད་དམ། མེ་ཏོག་ཅིག་ལ་མཚོན་ན། དེ་འཚར་ལོངས་
འབྱུང་བར་ངེས་པར་དུ་ཆར་བ་དགོས།ཁྱེད་ཀྱིས་རྟོགས་སོང་ངམ།
དགེ་རྒན། ལྡོག་ཕྱོགས་ནས་ང་ཚོ་བློ་རྩེ་གཅིག་སྒྲིམ་གྱི་ཉེ་སར་
བསླེབ་ཐུབ་བམ།
ཀིར་ཤུ་ན་མུར་ཏི། ཐབས་ལམ་གང་དུའང་ཁྱེད་རང་དགའ་ཆོག་
སྟེ༑ངས་ཚན་རིག་སློབ་ཁྲིད་བྱེད་པར་འདྲི་བཞིན་ཡོད། ཁྱེད་ཀྱིས་ཚན་
རིག་སློབ་ཁྲིད་བྱེད་པའི་ཁང་པའི་ནང་དུ་ཁོར་ཡུག་ཅི་ཞིག་ཡོད་དམ།
དེར་དགེ་རྒན་གྱིས་སློབ་ཁྲིད་བྱེད་བཞིན་པ་དང་སློབ་མས་སློབ་སྦྱོང་
བྱེད་བཞིན་ཡོད་དམ། དགོས་ངེས་ཆེ་བའི་མཐུན་རྐྱེན་ཅི་ཞིག་རེད་
དམ༑ ཁོར་ཡུག་དང་དྲི་ཞིམ། སྤོས་ཆུ་ཅི་ཞིག་རེད་དམ།
དགེ་རྒན། ཁུ་སིམ་པོ་དང་ལྷིང་འཇགས་ཀྱི་ཁོར་ཡུག་ཅིག
ཀིར་ཤུ་ན་མུར་ཏི། ཁྱེད་རང་སེམས་གཙོ་སྨྲ་བའི་རང་བཞིན་
ཅན་ཞིག་སྟེ། ང་རང་དེ་ལྟར་མིན་ནོ། ། ང་ལ་སེམས་ཁོང་དུ་སེམས
གཙོ་སྨྲ་བའི་ལུགས་གང་ཡང་མེད། ངས་ཏག་ཏག་དོན་དངོས་དེ་རྟོགས་
འདོད། ཁྱེད་རང་དོན་དངོས་ལས་རྒྱང་དུ་བཀྱེད་པར་བྱེད་དེ། དེ་ནི་ངས་
ཅི་ཞིག་ལ་དགག་པ་རྒྱག་འདོད་པ་དེ་ཡིན། ཁྱེད་ཀྱིས་སློབ་ཁྲིད་བྱེད་
ཅིང་ཁོང་ཚོས་དེ་སྦྱོང་བར་འབད་པའི་འཛིན་ཁང་ནང་གི་ཁོར་ཡུག་དེ་
ཅི་ཞིག་ཡིན་ནམ། ཁོར་ཡུག་དེ་དོན་དངོས་ཤིག་རེད་དམ།
དགེ་རྒན། དགེ་རྒན་དང་སློབ་མའི་བར་གྱི་ཕྱི་གསལ་ནང་གསལ།
ཀིར་ཤུ་ན་མུར་ཏི། ཁྱེད་ཀྱིས་དོན་དངོས་ལ་གདོང་གཏོད་ཀྱིན་
མི་འདུག ཁྱེད་ཀྱིས་སློབ་ཁྲིད་བྱེད་ཅིང་། སློབ་མར་སྦྱོང་བའི་འདོད་པ་
ཡོད་པའང་ཁྱེད་ཀྱིས་ཤེས་དགོས། དེར་ངེས་གཏན་གྱི་ཁྱད་ཆོས་ཤིག་
ཡོད་དེ།ངས་འདྲི་བཞིན་པའི་ཁྱད་ཆོས་དེ་ཅི་ཞིག་རེད་དམ། ཁྱེད་ཀྱིས་
དོན་དངོས་སུ་གང་དུ་སློབ་སྦྱོང་ནི་སློབ་ཁྲིད་ཡིན་ལ། གང་དུ་འབྲེལ་
ལམ་ནི་ཕན་ཚུན་བར་དུ་ཡོད་པའི་ཁྱད་ཆོས་ཡིན་པ་འདི་ཉམས་སུ་
མྱོང་ཡོད་དམ།
དགེ་རྒན། ཐོག་མའི་དུས་དེར་ངས་སློབ་ཁྲིད་བྱེད་སྐབས། ངས་
དོན་དངོས་མང་པོ་ཞིག་སློབ་མར་སྤྲོད་ཀྱིན་ཡོད་བསམས་སོང་། འོན་
ཀྱང་། ད་ལྟ་ངས་སློབ་ཁྲིད་བྱེད་བཞིན་པའི་སྐབས་སུ་དེ་རུའང་སློབ་
སྦྱོང་ཞིག་ཡོད་པ་རྟོགས་ཐུབ། འཚོལ་ཞིབ་ཡོད་པའི་དུས་དང་། དགེ་
རྒན་དང་སློབ་མ་གཉིས་ཀྱིས་ལྷན་དུ་འཚོལ་ཞིབ་བྱེད་ཀྱིན་པའི་
སྐབས་ཐོག་དེར་འདི་ཉིད་འབྱུང་ངེས།
ཀིར་ཤུ་ན་མུར་ཏི། འཚོལ་ཞིབ་ལྷན་དུ་བགྱི་བའི་སྐབས་སུ་
གནས་བབ་ཅི་འདྲ་ཞིག་རེད་དམ། སེམས་ཁམས་དང་འབྲེལ་ལམ་ཅི་
འདྲ་ཞིག་རེད་དམ། འབྲེལ་ལམ་གང་ཞིག་ཏུ་གནས་བབ་དེ་བརྗོད་
པར་འདོད་པ་ལ་ཐ་སྙད་ཅི་ཞིག་བེད་སྤྱོད་བྱེད་སྲིད་དམ།
དགེ་རྒན། ཤེས་འདོད་ཆེ་བ།
ཀིར་ཤུ་ན་མུར་ཏི། ཁྱེད་ཀྱིས་ཅི་ཞིག་སློབ་ཁྲིད་བྱེད་ཀྱིན་ཡོད།
དགེ་རྒན། རྒྱ་གར་སྐད་ཡིག
ཀིར་ཤུ་ན་མུར་ཏི། བྱིས་པ་ཚོར་ཤེས་པར་བགྱི་བ་ལ་བློ་འཚབ་
ཆེ་ཞིང་། ཁྱེད་ཀྱིས་ཀྱང་སློབ་ཁྲིད་བྱེད་འདོད་པར་བློ་འཚབ་ཆེ། ད་ནི་
དེ་ཡིས་སེམས་ཁམས་ཅི་ཞིག་སྐྲུན་བཞིན་ཡོད་དམ། ཅི་ཞིག་གི་ཚབ་
བྱེད་དམ།
དགེ་རྒན། སློབ་མས་ང་ལ་ཉན་ནས་ཡོད།
ཀིར་ཤུ་ན་མུར་ཏི། ཁྱེད་ཀྱིས་སློབ་མར་ཁྱེད་ལ་ཉན་པར་གྱིས་
ཞེས་ཤོད་ངེས། ཁྱེད་ཀྱིས་ཁོང་ཚོར་དོན་དག་ཅིག་བཤད་འདོད་པ་ཡིན་
ལ༑ ཁྱེད་ཀྱིས་ཅི་ཞིག་བྱུང་བ་འདི་ལ་བརྟག་ཅིང་དཔྱད་པའི་རེ་བ་ཡོད།
དགེ་རྒན། དེར་གྲུང་ཤ་དོད་པའི་གནས་བབ་ཅིག་ཡོད།
ཀིར་ཤུ་ན་མུར་ཏི། ང རང་གནད་དོན་དེའི་ནང་དུ་ཅུང་ཙམ་
འཇུག་པར་འདོད་དེ། ཁྱེད་ཀྱིས་དེ་བཤད་པའི་སྐབས་ཐོག་དེར། སྒྲོམ་
གཞིའི་ནང་དུ་བཅུག་ཚར་བས་དེ་ནི་གྲུང་ཤ་དོད་པོ་ཡིན། ངས་རང་
ཉིད་དང་ཁྱེད་རང་ལ་དེའི་འགྲེལ་ཚུལ་ལས་འགོག་པར་བརྩོན་གྱིན་
ཡོད།
དགེ་རྒན། དེར་རྟོགས་བྱའི་ཡུལ་ཡོད་པའི་སྐབས་སུ།རྟོགས་བྱའི་
ཡུལ་སྦྱོང་བར་བྱེད་པ་དང་སློབ་པར་བྱེད་པ་གཉིས་ཀས་ནུས་པ་འདོན་
པར་བྱེད། གནས་བབ་འདིར་ཁྱབ་བརྡལ་གྱི་རང་བཞིན་དེ་ནི་སྐབས་
ཐོབ་ཙམ་དང་གནས་སྐབས་ཙམ་ཡོད་ཀྱང། གནས་བབ་འདི་ནི་ངས་
ཤེས་པའི་གནས་བབ་གཞན་ལས་ཅུང་ཙམ་ཐ་དད་རེད།
ཀིར་ཤུ་ན་མུར་ཏི། དགེ་རྒན་དང་སློབ་ཁྲིད་གཉིས་ཀར་བསླབ་
པར་བྱ་བ་དང་སྦྱང་བར་བྱ་བའི་དམིགས་འབེན་ཡོད་དུས། དེར་གྲུང་
ཤ་དོད་པོ་ཡོད་ལ། ཁྱེད་ཀྱིས་ཁང་པའི་ནང་དུ་མྱོང་ཚོར་དང་སེམས་
ཁམས་ཤིག་ངེས་པར་བསྐྲུན་དགོས། ད་ལྟ་ཏག་ཏག་ང་ཚོས་སེམས་
ཁམས་ཤིག་བསྐྲུན་ཡོད།རྒྱུ་མཚན་ནི། ངས་འཚོལ་འདོད་ལ་ཁྱེད་ཀྱིས་
ཀྱང་འཚོལ་འདོད་པས་སོ། ། སློབ་ཁྲིད་དང་སློབ་སྦྱོང་ཁོ་ན་ཡོད་པའི་
ཁྲོད་སེམས་ཁམས་འདི་རྒྱུན་འཁྱོངས་བྱེད་ཐུབ་སྲིད་དམ། ང་ཚོས་
སློབ་མ་ཚོར་འདྲི་རྩད་ཀྱི་འདུ་ཤེས་འདི་ཀུན་སློང་དང་བསམ་གཞིགས་
ཀྱི་ཁྲོད་ཇི་ལྟར་འབྲེལ་བར་དྲིས་ཏེ་འགོ་རྩོམ་དགོས། ངས་ཁྱེད་ལ་དྲིས་
མྱོང་སྟེ། ཁྱེད་ཀྱིས་ཇི་ལྟར་སློབ་ཁྲིད་བྱེད་ཀྱིན་ཡོད་པ་དེ་ནི། ཁྱེད་ཀྱིས་
བྱ་བ་གང་ཞིག་ཡིན་རུང་ཇི་ལྟར་ལན་སྐྱེལ་བ་དེ་ཡིན། ཁྱེད་ཀྱིས་དོན་
དངོས་སུ་སློབ་ཁྲིད་བྱེད་པའི་སྐབས་སུ་ཅི་ཞིག་བརྗེ་རེས་བྱེད་ཀྱི་ཡོད་
ཅེས་ངས་འདྲི་མྱོང་། ཁྱེད་ཀྱིས་སློབ་ཁྲིད་བྱེད་བཞིན་པའི་དུས་སུ་
སེམས་ཁམས་ཅི་འདྲ་རེད་དམ། དེ་ནི་ཉ་བེ་ཉོབ་བེའི་སེམས་ཁམས་
ཤིག་དང་། ཡང་ན། བག་མི་ཕེབས་པའི་སེམས་ཁམས་ཤིག་རེད་
དམ། ད་ནི་གལ་སྲིད་ཁྱེད་ཀྱིས་རང་གི་བསམ་བློ་སྟེ། འཕྲུལ་ཆས་རང་
བཞིན་གྱི་བསམ་བློར་བརྟག་དཔྱད་མི་བྱེད་ན། སློབ་མ་ཚོའི་འདྲི་རྩད་
ཀྱི་འདུ་ཤེས་ལ་ལན་སྐྱེལ་བ་འོང་མི་སྲིད་པ་ཞིག་རེད། འོན་ཀྱང་། ཁྱེད་
ཀྱིས་རང་གི་སེམས་སུ་དེ་ཉིད་བསྒྲུབས་ཚེ། ཁྱེད་རང་སེམས་ཁམས་དེ་
བསྐྲུན་པར་ཡོངས་སུ་བསྡམས་ནས་ཡོད། ངས་ཚོར་ཐུབ་པ་ནི་སེམས་
ཁམས་དེ་དང་བློ་རྩེ་གཅིག་ཏུ་བསྒྲིམས་ཟིན་པ་ནི། སློབ་པ་དང་སྦྱོང་
བའི་ཁྱད་ཆོས་གལ་ཆེན་ཞིག་རེད།
དགེ་རྒན། ཁྱེད་ཀྱིས་དོན་དངོས་ཀྱི་གོ་དོན་དེ་ནི་དོན་དངོས་ཀྱི་
ཉམས་མྱོང་ལས་ཅུང་མི་འདྲ་བའི་དོན་དག་ཅིག་ཏུ་བཤད་མྱོང་། ད་ནི་
འདི་དག་ཡོད་ཚད་དེ། དོན་དངོས་སུ་སྒྲུབ་བཞིན་པའི་བྱ་བ་དང་གོ་
དོན་བར་ཧེ་བག་ཅིག་ཡོད་པར་སྣང་། ཁྱེད་ཀྱིས་ཀྱང་དྲིས་ཟིན་པ་སྟེ།
ཁྱེད་རང་དགའ་བའི་རྐྱེན་གྱིས་ཁྱེད་ཀྱིས་བྱ་བ་དེ་རང་སྲུང་བའི་ཆེད་
དུ་བགྱིས་མྱོང་ངམ། མི་ཞིག་གིས་འདི་དག་ཀུན་ལ་མཇུག་འབྲས་མེད་
ཅིང་། སུ་གང་གི་ཀུན་སློང་ལ་བརྟག་དཔྱད་མེད་པར་དོན་དག་ཅིག་གི་
སྙིང་པོ་ཇི་ལྟར་འཐོབ་པར་བགྱིའམ།
ཀིར་ཤུ་ན་མུར་ཏི། དེ་ནི་ངས་ཅི་ཞིག་སྒྲུབ་བཞིན་པ་འཐོབ་པར་
འདོད་ལ། དོན་དག་ཅིག་ཆ་ཚང་བའི་སྒོ་ནས་རྟོགས་པར་བྱ་བ་དེ་ནི་
དུས་ཀྱི་གྲུབ་དོན་དང་། དེའི་གོ་རྟོགས་རྙེད་པ་ཞིག་རེད། དེ་རུ་གནས་
བབ་གང་དུའང་སློབ་ཁྲིད་དང་སློབ་སྦྱོང་ཁྲོད་ཀུན་སློང་ཞིག་ཡོད་ཚེ།
གང་ཟག་དེ་ཡིས་རྟོགས་ཐུབ་བམ། མི་ཚེ་ནི་སློབ་སྦྱོང་དང་སློབ་ཁྲིད་
མུ་མཐུད་པའི་བརྒྱུད་རིམ་ཞིག་རེད། གལ་སྲིད་སློབ་སྦྱོང་དང་སློབ་
ཁྲིད་ཀྱི་གནས་བབ་ལ་ཀུན་སློང་ཡོད་མི་སྲིད་པའི་ཀུན་སློང་མཆིས་ཚེ།
སློབ་སྦྱོང་བྱེད་པ་དང་སློབ་ཁྲིད་བགྱི་བ་དེ་འོང་མི་སྲིད་པ་ཞིག་རེད། ད་
ནི་འདི་ལ་གཟབ་ནན་གྱིས་ལྟོས་དང་། སློབ་སྦྱོང་དང་སློབ་ཁྲིད་ཀྱི་རང་
བཞིན་རེ་རེའི་ཁྲོད་གུས་ཞབས་ཀྱི་ལམ་སྲོལ་ཞིག་ཡོད། ཁྱེད་རང་ནི་
དགེ་རྒན་རེད་ལ། ཁྱེད་ཀྱིས་སློབ་ཁྲིད་བྱེད་དོ། ། དེར་བརྟེན། དེར་སློབ་
ཕྲུག་དང་དགེ་རྒན་མེད་ལ། བླ་མ་དང་ཤེས་བྱ་མེད། དེ་རུ་སློབ་ཁྲིད་
བྱེད་པ་དང་སློབ་སྦྱོང་བྱེད་པ་ཁོ་ན་ཡོད་དེ། དེ་ནི་ངའི་སེམས་སུ་འཇུག་
བཞིན་ཡོད། ངས་སློབ་སྦྱོང་བྱེད་ཀྱིན་ཡོད་ལ། ངས་རང་ཉིད་ལའང་
སློབ་ཁྲིད་བྱེད་ཀྱིན་ཡོད་དེ། དེ་ནི་ཆ་ཚང་བའི་བརྒྱུད་རིམ་ཞིག་སྟེ། དེ་
ནི་གལ་འགངས་ཆེན་པོ་ཞིག་ཀྱང་རེད། གལ་སྲིད་དེ་རུ་ཀུན་སློང་ལྡན་
ཚེ༑ དེ་ཡིས་གསོན་ཤུགས་དང་། གཏིང་ཟབ་པའི་འདུ་ཤེས་སྟེར་བ་དེ་
ཉིད་འགོག་པར་བྱེད་དོ། ། སློབ་ཁྲིད་དང་སློབ་སྦྱོང་གལ་ཆེན་ཡིན་པར་
བརྟེན། དེ་ལས་གཞན་པ་ཀུན་པོ་ཞར་བྱུང་ཙམ་རེད། དེར་བརྟེན། ཀུན་
སློང་ནི་ཡལ་བར་འགྱུར་རོ། ། གཙོ་གནད་མིན་པ་ལས་གཙོ་གནད་
ཅན་ཅི་ཞིག་ཕྱིར་ཕུད་པར་བྱེད་དེ། ཉིན་རེ་ནས་ཉིན་རེར་ངས་རང་གི་
ཀུན་སློང་ལ་བརྟག་དཔྱད་བྱེད་མི་ཐུབ་པར་བརྟེན། དེ་ནི་མཇུག་རྫོགས་
པར་འགྱུར་རོ།
དགེ་རྒན། སྐུ་ཞབས་ལགས། དེ་ངས་གསལ་བོར་ཤེས་མ་སོང་།
ཀིར་ཤུ་ན་མུར་ཏི། ཐོག་མར་བཤད་འདོད་པ་ཞིག་སྟེ། མི་ཚེ་ནི་
སློབ་སྦྱོང་གི་བརྒྱུད་རིམ་ཞིག་ཡིན་ཏེ། "ངས་སྦྱངས་ཚར་"ཞེས་བཤད་རྒྱུ་
མེད་པར་ཞི་འཇགས་པར་བྱེད་པ་ཞིག་གོ། མི་ཚེ་ནི་སློབ་སྦྱོང་གི་བརྒྱུད་
རིམ་ཞིག་དང་། གལ་སྲིད་དེ་ལ་ཀུན་སློང་གཞན་ཞིག་ཡོད་ཚེ། ངས་
སློབ་སྦྱོང་བྱེད་མི་ཐུབ། གལ་སྲིད་མི་ཚེ་ནི་སློབ་སྦྱོང་གི་བརྒྱུད་རིམ་
ཞིག་ཏུ་གསལ་བོར་རྟོགས་ན། དེ་ནས། ཀུན་སློང་ལ་རྟེན་ས་གང་ཡང་
མེད་དོ། ། ཁྱེད་ཀྱིས་དོན་དག་ཅིག་འཐོབ་པར་སློབ་སྦྱོང་བེད་སྤྱོད་པའི་
སྐབས་སུ་ཀུན་སློང་ལ་རྟེན་ས་ཡོད། དེ་བས། གལ་ཆེན་གྱི་བདེན་དོན་
དེ་ཧ་ཅང་གནད་འགག་མིན་པའི་བྱ་བ་དེ་དག་ལས་ཕྱིར་ཕུད་ན། ཀུན་
སློང་ཀྱང་དེའི་ཁོངས་སུ་གཏོགས་སོ། །
དགེ་རྒན། དོན་དངོས་ཇི་བཞིན་དུ་ངེས་པར་གལ་འགངས་ཆེ་
བའི་ཐད་ལ་ཐུགས་ཁུར་བཞེས་དགོས།
ཀིར་ཤུ་ན་མུར་ཏི། འོན་ཀྱང་། དོན་དངོས་ནི་གལ་འགངས་ཆེ་
མོད། མི་ཚེ་ནི་དེ་ལས་གལ་འགངས་ཆེ་བ་ཞིག་རེད། མི་ཚེ་ནི་"ཅི་ཞིག་
ཡིན་པ་"དེ་རེད། དེ་མིན་དེ་ནི་མི་ཚེ་མ་ཡིན་ནོ། ། གལ་སྲིད་ཀུན་སློང་
དང་བྲལ་ཚེ། དེ་"ཅི་ཞིག་ཡིན་པ"་དེ་རེད། གལ་སྲིད་ཁྱེད་ཀྱིས་སྡུག་
བསྔལ་གྱི་དོན་དངོས་ལ་གོ་རྟོགས་རྙེད་ཚེ། "གཞན་"པ་དོན་དངོས་ཀྱི་
ངོ་བོར་རྟོགས་ངེས། གལ་གནད་མེད་པའི་རང་བཞིན་དང་ཀུན་སློང་ལ་
གོ་རྟོགས་མེད་པར། ཁྱེད་ཀྱིས་"གཞན་"་མངོན་འགྱུར་འོང་མི་ཐུབ།
དགེ་རྒན། དེར་བརྟེན། གལ་གནད་ཆེ་བའི་དོན་དུ་ཐུགས་ཁུར་
བཞེས་མི་ཐུབ།
ཀིར་ཤུ་ན་མུར་ཏི། དོན་དངོས་ལ་གོ་རྟོགས་འོང་རྒྱུ་དེ་གལ་ཆེ་
ཞིང་། དེར་འཇུག་པར་བགྱི་དགོས། གལ་སྲིད་ཁྱེད་རང་མངོན་འདོད་ཅན་
ཞིག་ཡིན་ཚེ། རྦད་དེ་མངོན་འདོད་ཅན་དུ་འགྱུར་བར་གྱིས་དང་། དེ་རུ་
ཐེ་ཚོམ་གྱི་བློ་མེད་པར་བྱོས། མངོན་འདོད་ཅན་ཞིག་ཏུ་འགྱུར་བར་བགྱི་
བའམ། ཡང་ན། མངོན་འདོད་ཀྱི་དོན་དངོས་དེ་རྟོགས་པར་གྱིས་དང་། དེ་
གཉིས་ནི་དོན་དངོས་རེད་ལ། ཁྱེད་ཀྱིས་དོན་དངོས་ཤིག་ལ་བརྟག་དཔྱད་
བྱེད་དུས། དེར་ཆ་ཚང་བའི་སྒོ་ནས་འཇུག་པར་གྱིས། གལ་སྲིད་ཁྱེད་རང་
དོན་དངོས་དེར་ཆ་ཚང་བའི་སྒོ་ནས་འཇུག་ན་ནི། དོན་དངོས་ཀྱིས་མངོན་
འདོད་ཀྱི་ཁྲོད་ཅི་ཞིག་ལ་ཐེ་གཏོགས་བྱེད་པ་དེ་སྟོན་པར་འགོ་རྩོམ་པར་
བགྱི། མངོན་འདོད་ཀྱི་དོན་དངོས་དེ་ཡིས་དེའི་དཀའ་རྙོག་སེལ་བའི་འགོ་
རྩོམ་པར་བྱེད།དེ་ལྟར་ན།དེ་རུ་མངོན་འདོད་མེད་དོ།།
ཆོས་ལུགས་ལ་དད་པའི་མི་མང་ཤོས་ཀྱིས་དོན་དངོས་སྐོར་གྱི་ལྟ་
གྲུབ་གསར་གཏོད་བྱས་ཡོད་མོད། འོན་ཀྱང་། ཁོ་ཚོས་"དོན་དངོས"དེ་
རྟོགས་མེད་དོ། ། ལྟ་གྲུབ་ཅིག་བསྐྲུན་ཏེ་ཁོང་ཚོས་རེ་བར་དེ་ཡིས་དོན་
དམ་པའི་བདེན་དོན་ལ་དཔྱོད་པར་བྱེད་མོད། དེ་ལྟར་དཔྱོད་ཐུབ་མེད་
དོ༑ ༑ དེར་བརྟེན། ངས་གལ་ཆེན་རང་བཞིན་གྱི་དོན་དངོས་གང་ཡང་
བསྐྲུན་པར་འབད་བརྩོན་མི་བྱེད། ཁྱེད་རང་ནོར་འཁྲུལ་གྱི་བྱ་སྤྱོད་
ཁྲོད་དུ་ཇི་ལྟར་འགྱེལ་བར་བལྟ་འདོད། དེར་གལ་ཆེའི་རང་བཞིན་གྱི་
དོན་དངོས་ཤིག་མེད་དེ། དེ་ནི་དོན་དངོས་ཁོ་ནའོ། ། ཁྱེད་ཀྱིས་གནད་
འགག་དེ་རྟོགས་སོང་ངམ། དོན་དངོས་གཅིག་དེ་དོན་དངོས་གཞན་དུ་
འདྲ་མཚུངས་སུ་བཅོས་མི་ཐུབ་ལ། དེ་འདྲ་མཚུངས་སུ་འཆོས་བཞིན
པའི་སྐབས་ཐོག་དེར། དེ་ནི་དོན་དངོས་མིན་ནོ། ། གལ་སྲིད་ཁྱེད་ཀྱིས་
ཐུན་མོང་མིན་པ་ཞིག་དང་། ཁྱེད་ལ་དོན་དངོས་ལས་ཅི་ཞིག་འཐོབ་
ཐུབ་པའི་སྒོ་ནས་དོན་དངོས་ལ་དཔྱད་པའི་ཚེ། ཁྱེད་ཀྱིས་དོན་དངོས་
ནམ་ཡང་རྟོགས་མི་ཐུབ།དོན་དངོས་ལ་དཔྱོད་པར་བྱེད་པ་ནི་བྱ་དངོས་
དེའི་གནད་དོན་ཁོ་ནའོ། ། དེ་རུ་མཐོ་བོ་དང་ཡང་ན་དམའ་བོར་འཛིན་
པའི་དོན་དངོས་ཤིག་མེད་དེ། དེ་རུ་དོན་དངོས་ཁོ་ནའོ། ། དེ་ནི་གདུག་
རྩུབ་བྲལ་བའི་བྱ་དངོས་ཤིག་ཡིན། གལ་སྲིད་ང་རང་ཁྲིམས་རྩོད་
པ་ཞིག་ཡིན་ཚེ། ང་རང་ཁྲིམས་རྩོད་པ་ཞིག་སྟེ། དེ་ཡི་ཆེད་དུ་ངས་
གཞན་ལ་ཁག་འགེལ་ས་ཞིག་མི་རྙེད་དོ། ། དོན་དངོས་དེར་ལྟ་བཞིན་
དེ་ལ་འཇུག་གིན་ཡོད་ལ། ཀུན་སློང་དེ་རྟོགས་བཞིན་ཡོད། དོན་དངོས་
དང་དེའི་རྙོག་འཛིང་གི་མཐིལ་རྟོགས་པ་ན། ཁྱེད་རང་དེའི་ཕྱི་རོལ་དུ་
ཡོད་མོད། འོན་ཀྱང་། གལ་སྲིད་ཁྱེད་ཀྱིས་བཤད་རྒྱུར། "ང་རང་རྒྱུན་
དུ་བདེན་པ་ཉིད་ཡིན་ནོ། །" ཞེས་ཟེར་བ་དེ་ནི་འཆར་སྣང་ངོ་། ། དེ་ནི་
སྐྱོན་ཅན་གྱི་ཚོད་དཔག་ཅིག་ཡིན། དེར་བརྟེན། གལ་ཆེ་བ་མིན་པའི་
དོན་དངོས་ལ་ཁྱེད་ཀྱིས་ངོས་འཛིན་ཅི་ཞིག་བགྱི་བ་ནས་གལ་ཆེ་བའི་
དོན་དངོས་ལ་ཁྱེད་ཀྱིས་ངོས་འཛིན་ཅི་ཞིག་བགྱི་བའི་བར་སྤོ་བར་མི་
བྱའོ། ། དེ་རུ་དོན་དངོས་ཁོ་ན་ཡོད་དེ། དེ་ནི་དེ་ལས་མང་པོ་དང་། ཡང་
ན༑ ཉུང་ངུ་ཞིག་མིན་ནོ། ། དེ་ཡིས་དོན་དངོས་སུ་ཐབས་ལམ་དེའི་ཁྲོད་
དུ་མི་ཚེར་ལྟ་སྐྱོང་བྱ་རྒྱུར་ཁྱེད་ལ་དོན་དག་ཅིག་བསྒྲུབས་ཡོད། ཁྱེད་
སེམས་ཀྱིས་དུས་ཚོད་ཀྱི་ཐག་སྒྲ་གཅིག་གི་ཡུན་ཚད་ལ་ཀླད་པ་དང་།
ཀྱི་ནུས་པའི་སྣང་བ་རྒྱ་ཡན་ཀུན་དང་། འཁྲུལ་སྣང་ཐམས་ཅད་སེམས་
ནས་འདོར་བར་བྱེད། དེ་ལྟར་ན། སེམས་ཀྱིས་ཚུལ་འཆོས་དང་། ཞེ་
སྡང་། གཡོ་སྒྱུ་གང་ཡང་མེད་པར་འཆུག་མེད་དུ་སྟངས་འཛིན་བྱེད་
ཐུབ། དེས་ན་སེམས་ནི་ཧ་ཅང་སྤྱང་གྲུང་ལྡན་ཞིང་རྣོ་ངར་ཅན་ཞིག་གོ།
དེ་ནི་འཚོ་བར་བྱེད་པའི་ཐབས་ལམ་ཞིག་ཡིན།

ལེའུ་བརྒྱད་པ། ཡང་དག་པའི་བསམ་བློ།

ཀིར་ཤུ་ན་མུར་ཏི། ངའི་བསམ་པར་ང་ཚོ་མང་ཤོས་ལ་དོན་
དངོས་སུ་འཇིག་རྟེན་དུ་ཅི་ཞིག་འབྱུང་བཞིན་པར་གོ་རྟོགས་དགོས་
པའི་ལྟ་ཚུལ་ཡོད་ལ། ལོ་རྒྱུས་ཀྱི་འཕེལ་རིམ་དང་འཇིགས་སུ་རུང་བའི་
ཞི་བདེའི་ལད་ཟློས་ཀྱི་ཟློས་གར་ལ་ལྟ་བཞིན།མི་ཞིག་གིས་ངེས་པར་དུ་
མི་ཚེ་ནི་ཅི་ཞིག་གི་སྐོར་ཡིན་པ་རང་ཉིད་ལ་དྲིས་ཡོད། དེ་རུ་སྐྱེ་བོ་མང་
པོ་བྲན་དུ་བཀོལ་ཏེ་ལྐོག་ཟ་རུལ་སུངས་ཡོད་ལ། དམངས་གཙོ་གླེང་
བར་བྱེད་ཅིང་ཆོས་ལུགས་ཕམ་པར་བྱས་ཏེ། རྣམ་རྟོག་ཁོ་ན་ལྷག་ནས་
ཡོད། དེ་རུ་སྲོལ་རྒྱུན་གྱི་བེམ་པོའི་ལྗིད་ཚད་ཡོད་ལ། གྲངས་མེད་པའི་
བླ་མ་དང་། ལེགས་བཤད་མཁན། གྲྭ་བ། གནམ་རིག་སྨྲ་བ་བཅས་ཡོད་
ལ༑ ཉམ་ཐག་དང་ཉམས་རྒུད། འཚོ་གནས་ཀྱི་ཚི་དྲེག་བཅས་ཡོད། མ་
ཟད་དེ་རུ་སེམས་གཏིང་ནས་སྐྱོ་བའི་འདུ་ཤེས་ཀྱང་མཆིས། དེར་བརྟེན།
ཚད་མེད་པའི་སྡུག་བསྔལ་འདི་ལ་གཟིགས་བཞིན། དེ་དག་ལ་ང་ཚོའི་
ལན་འདེབས་ཅི་ཞིག་ཡོད་དམ། དེ་རུ་མི་མང་གིས་གླེང་བཞིན་པ་ནི།
དགོས་མཁོ་ཅི་ཞིག་ཡོད་པ་དེ་ལམ་ལུགས་གསར་པ་ཞིག་དང་། ཡང་
ན་ལྟ་གྲུབ་གསར་པ་ཞིག་མིན་པར། དེ་ལས་སྣེ་ཁྲིད་རིགས་གསར་པ་
ཞིག་དགོས་ཤིང། སྲིད་གཞུང་ལ་དབང་ཆ་ཚད་མེད་པ་མངའ་བ་ཙམ་
མིན་པར། རང་གི་འཆར་སྣང་གི་སྟོབས་ཤུགས་མངའ་བའི་སྐྱེ་བོའི་
རིགས་གསར་པ་ཞིག་དགོས་མཁོ་ཆེའོ། ། འོན་ཀྱང་། ང་ཚོས་སྣེ་ཁྲིད་
གསར་པ་འདོད་དམ། ང་ཚོར་ཅི་ཞིག་དགོས་པ་དེ་སྣེ་ཁྲིད་དག་ལས
འཐོབ་པའི་རང་དབང་རེད། ང་ཚོས་གཏིང་ཟབ་པའི་མགོ་རྙོག་འདི་
ལ་བལྟས་ན། དཔལ་འབྱོར་གྱི་རྒྱུ་ལམ་འགག་ཅིང་ཆ་མི་སྙོམས་པའི་
རི་ཤིའི་གྲོང་གསེབ་ལ་འབྱོར་ཞིང་། དེ་ཅི་ཞིག་ཡིན་པ་དེ་ནི་སློབ་གྲྭ་
འདིའི་རིགས་ཀྱིས་སྒྲུབ་ཐུབ་དགོས་ལ། ངེས་པར་དུ་སྒྲུབ་མི་དགོས་
སམ། ང་ཚོས་འདི་ལ་བགྲོ་གླེང་བྱེད་ཐུབ་བམ། འཆར་སྣང་ལྟ་བུར་
མིན་ཏེ། འཆར་སྣང་རིགས་དེ་དག་ཧ་ཅང་གནོད་འཚེ་ཅན་ཞིག་ཡིན།
འཆར་སྣང་དེས་དོན་དངོས་ལ་ལྟ་བར་འགོག་རྐྱེན་བཟོ་བར་བྱེད། དོན་
དངོས་ལ་ཐེ་གཏོགས་བྱེད་ཅིང་དོན་དངོས་ཀྱི་གོ་རྟོགས་ཁོ་ནར་ནུས་
ཤུགས་འདོན་པར་བྱེད་པ་དེ་ནི་ཡང་དག་པའི་ཁ་ཕྱོགས་ཁྲོད་ཀྱི་ལས་
འགུལ་ཞིག་རེད། འཆར་སྣང་གིས་ཉེན་ཡོལ་གྱི་རྣམ་པ་འདྲ་མིན་ཞིག་
སྐྱེད་པར་བྱེད། ང་ཚོར་འདི་དག་ཚང་མར་དོ་སྣང་བྱེད་དུ་ཆུག་དང་།
སློབ་གྲྭ་འདིའི་ནང་དུ་ང་ཚོས་ཅི་ཞིག་སྒྲུབ་ནུས་པ་རྟོགས་ངེས།
འདི་ནི་བེད་སྤྱོད་མེད་པ་ནས་གཏིང་ཟབ་པའི་གནས་སུ་འཇུག་
རྒྱུ་ཞིག་མིན་པར། འདི་ལ་ཆ་མཚོན་ན། སློབ་གྲྭ་ནི་འཇིག་རྟེན་འདིར་
ཅི་ཞིག་དཔེ་ལེན་ས་ཞིག་ཏུ་ཚབ་བྱེད་ཀྱིན་ཡོད། གཏོར་བཤིག་གཏོང་
བའི་བྲག་ཅ་དང་། ཡ་ང་བ། སྡུག་བསྔལ་དག་རྟོགས་ནས། ངའི་བསམ་
པར་དེ་རུ་ལན་འདེབས་གཅིག་ཁོ་ན་ཡོད་པ་ནི། གསར་གཏོད་ཀྱི་
བསམ་བློ་གསར་པ་ཞིག་དགོས་པ་དེ་རེད། གལ་ཆེའི་རང་བཞིན་ཅི་
ཞིག་ཡིན་པ་དེ་ནི་ཐུན་མིན་གྱི་བསམ་བློ་ཞིག་སྟེ། དེ་ཡིས་དཀའ་ངལ་
དག་ལ་རྟོག་ཞིབ་བགྱི་ཞིང་། དཀའ་ངལ་གསར་པ་བསྐྲུན་པ་མིན་པར་
དཀལ་ངལ་སེལ་ཐབས་འཚོལ་བར་བྱེད། ངའི་བསམ་པར་སློབ་གསོ་
ཡང་དག་པའི་རིགས་ཀྱིས་ཡང་དག་པའི་བསམ་བློ་དང་མི་ཡི་ཆ་ཚང་
བའི་འཕེལ་རྒྱས་བསྣམ་འོང། དེ་ནི་ང་ལ་མཚོན་ན་གྲོང་གསེབ་འདི་
ཙམ་མིན་པར། ལྷག་མའི་འཇིག་རྟེན་དུའང་གནད་དོན་ཆེ་ཤོས་སུ་
སྣང༌།
མི་ཞིག་གིས་ཡང་དག་པའི་བསམ་བློ་སྟེ། ཡང་དག་པའི་བསམ་
བློས་འབྲེལ་ཡོད་འདི་དག་ཀུན་པོ་འཇིག་རྟེན་པའི་གནས་ཚད་ཙམ་གྱི་
སྒོ་ནས་མིན་པར། དེ་ཡིས་ཁ་ནང་དུ་ཕྱོགས་པའི་སྒོ་ནས་རྟོགས་ཐུབ་
པ་ཇི་ལྟར་འབྱུང་དུ་འཇུག་ནུས་སམ། ང་ལ་མཚོན་ན་འདི་ལྟར་སྣང་སྟེ།
སློབ་གསོའི་དཀའ་རྙོག་འདི་ནི་རྣམ་དཔྱོད་ཅན་ཞིག་གསོ་སྐྱོང་བྱ་རྒྱུ་
དེ་འོང་སྲིད་མི་སྲིད་རྟོགས་དགོས་ལ། རྣམ་དཔྱོད་དེ་ནི་ཤུགས་རྐྱེན་གྱི་
གྲུབ་འབྲས་ཙམ་ཞིག་དང་། ངེས་གཏན་གྱི་ལག་རྩལ་སྦྱངས་ཤིང་འཚོ་
གནས་བསྒྲུབ་རྒྱུ་ཞིག་མིན་ནོ། ། དེ་དག་ནི་སློབ་གསོ་ཡི་ཆ་ཤས་ཙམ་
ཞིག་ཡིན། དོན་དངོས་སུ་དེ་དག་ནི་སློབ་གསོ་ཡི་བྱེད་ནུས་ཁོ་ན་རེད་
དམ། ད་ནི་ཁྱེད་ཀྱིས་འཚོ་བར་གདོང་གཏོད་ཐུབ་པ་དང་། བསྐྲུན་ཟིན་
པའི་སྤྱི་ཚོགས་ཀྱི་གོམས་སྲོལ་ལ་རྗེས་སུ་འཇུག་རྒྱུར་གདོང་གཏོད་
ཐུབ་པ་ཁོ་ན་མིན་པར། སྤྱོད་ལམ་གཏན་ཁེལ་བའི་རྣམ་པར་གདོང་
གཏོད་པར་བྱིས་པར་སློབ་གསོ་ཇི་ལྟར་སྤྲོད་པར་བྱེད་དམ། དེ་ལྟར་ན།
ཁོ་རང་དེ་ལས་རྒྱང་ཐག་རིང་པོ་དང་གཏིང་ཟབ་པའི་འཚོ་གནས་ཀྱི་
དཀའ་རྙོག་ཧྲིལ་བོར་འཇུག་ནུས།
གལ་སྲིད་ཁྱེད་ཀྱིས་ཡང་དག་པའི་བསམ་བློ་ཅི་ཞིག་ལ་ངོས་
འཛིན་བྱེད་པ་དེ་ངས་མི་ཤེས་ལ། ཡང་དག་པའི་བསམ་བློ་ནི་ཅི་ཞིག་
ཀློག་པ་དེ་དྲན་གསོ་གཏོང་ཐུབ་པའི་ནུས་པ་དང་། དྲན་གསོ་ཡི་བྱེད་
ནུས་ཞིག་རེད་དམ། གློག་གི་ཀླད་པས་འདི་ལྟ་བུ་ཡ་མཚན་གྱི་ངང་
ནས་སྒྲུབ་བཞིན་ཡོད། དེ་ཡིས་ཧ་ལས་པའི་མགྱོགས་ཚད་སྟེང་ཆེས
དཀའ་རྙོག་ཆེ་བའི་གྲངས་རྩིས་རིག་པའི་དཀའ་ངལ་དག་རྩིས་རྒྱག་
པར་བྱེད། དེས་ནུས་པ་འདོན་པ་དེ་ངས་བཤད་ཟིན་ལ། དེ་མཚུངས་
སུ་འགྲོ་བ་མིའི་ཀླད་པས་མངོན་འདོད་ཀྱི་རྩིས་གཞི་དེ་ལྟར་རྩིས་རྒྱག་
གིན་ཡོད།
ཡང་དག་པའི་བསམ་བློ་དེ་སྐད་པར་འཁོར་ལོ་བཞིན་མི་ཞིག་
གིས་བསྐྱར་དུ་བརྗོད་དགོས་པ་ཞིག་རེད་དམ། དེས་ཅི་ཞིག་བརྗོད་
ཡོད་དམ། དེ་ནི་ང་ཚོའི་སློབ་གསོ་རེད། མ་རེད་དམ། དོན་དངོས་དང་
ལོ་ཚིགས་སྦྱངས་ཤིང་། བུ་ཕྲུག་དེ་ཡིས་ཡིག་རྒྱུགས་སྤྲོད་པའི་སྐབས།
ལོ་གཅིག་རིང་ཐེངས་ཤིག་ལ་བསྐྱར་ཟློས་བྱ་རྒྱུ་དེའོ། ། འདི་ལ་ཡང་དག་
པའི་བསམ་བློར་བློ་སྦྱོང་བྱེད་བཞིན་པ་ཞེས་འབོད་དམ། དེ་ནི་ད་དུང་
ང་ཚོས་སློབ་ཁྲིད་བྱེད་བཞིན་པའི་སྐབས་སུ། ང་ཚོ་མང་ཆེ་ཤོས་ཀྱིས་
ཅི་ཞིག་བྱེད་བཞིན་པ་དེ་མ་རེད་དམ། དེར་བརྟེན། ཤེས་བྱ་ཁ་སྣོན་
རྒྱག་རྒྱུ་དེ་ནི་དྲན་ཤེས་ཀྱི་བློ་སྦྱོང་དངོས་གནས་ཤིག་ཡིན་ཞིང། དེ་ཡིས་
གསལ་རིག་ལྡན་ལ་ཡང་དག་པའི་བསམ་བློ་ཞིག་ཐོན་སྐྱེད་བྱེད་ཐུབ་
བམ། ལྡོག་ཕྱོགས་ཀྱི་སྒོ་ནས་མི་ཞིག་གིས་རྟོགས་ཐུབ་པ་ནི། ང་ཚོའི་
འཚོ་གནས་མང་ཆེ་ཤོས་འདི་ལ་རྟེན་གཞི་བྱས་པ་བརྒྱུད་དྲན་ཤེས་ཀྱི་
བློ་སྦྱོང་ཁོ་ནས་བསམ་བློ་ལེགས་པོ་ཞིག་འབྱུང་དུ་འཇུག་མི་ཐུབ། ད་
དུང་མི་ཞིག་ལ་ངེས་པར་དུ་དྲན་ཤེས་དགོས་ལ། ཆེད་ལས་པ་ལེགས་
པོ་ཞིག་ཏུ་འགྱུར་རྒྱུ་སྟེ། མི་ཞིག་ལ་གཏན་འབེབས་ཀྱི་བྱ་དངོས་བློར་
འཛིན་པའི་དྲན་ཤེས་ཧ་ཅང་ལེགས་པོ་ཞིག་དགོས། དེ་བས། གནད་
དོན་ཅི་ཞིག་གི་ཐད་ནས། དྲན་ཤེས་ཀྱིས་གསར་གཏོད་དང་། བརྟག་
དཔྱད། འགྲེལ་བརྗོད་ནུས་པའི་ཡང་དག་པའི་བསམ་བློར་ཐེ་གཏོགས་
བྱེད་དམ། གནད་དོན་ཅི་ཞིག་གི་ཐད་ནས། དྲན་ཤེས་ཀྱིས་དོན་དངོས་
ཀྱི་རང་དབང་ལ་ཐེ་གཏོགས་བྱེད་དམ།
གལ་སྲིད་ཁྱེད་ཀྱིས་(Jet Aeroplane)རླངས་འབུད་ཐད་འཕུར་
གནམ་གྲུ་གསར་གཏོད་བྱས་པའི་མི་ཞིག་ལ་ངོས་འཛིན་བྱེད་མྱོང་
ཡོད་མེད་ངས་མི་ཤེས། ཁོས་ཐོག་མར་(Piston-Propeller)སྲུབ་
གཏུན་གྲུ་གཤོག་འཕྲུལ་ཆས་གྱི་དཀའ་ངལ་ཆ་ཚང་ལ་གོ་རྟོགས་ཡོད་
ལ༑ ཁོས་དེའི་སྐོར་ངེས་པར་ཤེས་དགོས། དེ་ཤེས་པའི་རྗེས་སུ། ཁོས་བྱ་
དངོས་གསར་པ་ཞིག་གསར་གཏོད་བྱེད་པར་དེ་རྒྱང་དུ་བསྐྱུར་དགོས།
ཆེད་ལས་པ་ཁོ་ཚོས་དོན་དངོས་སུ་བྱ་དངོས་གསར་པ་ཞིག་མ་རྙེད་
བར་དུ། དེ་ལས་ཆེས་མང་ལ་ལེགས་པའི་རྙོག་འཛིང་གི་ཐབས་ལམ་ཁོ་
ན་མུ་མཐུད་དུ་སྤྱོད་ཀྱིན་ཡོད་མོད། གལ་སྲིད་མི་ཞིག་གིས་བྱ་དངོས་
གསར་པ་ཞིག་གསར་གཏོད་བྱ་འདོད་ན་ཁོས་རྙིང་པ་དེ་ཤོར་དུ་འཇུག་
དགོས།
དགེ་རྒན། སྐུ་ཞབས་ལགས། ཁྱེད་ཀྱིས་དོན་དངོས་ཀྱི་མངོན་
སུམ་གྱིས་ཤེས་བྱ་ཡང་དག་པའི་ཁ་ཕྱོགས་ལ་ཁྲིད་ཅིང་། དེ་ལས་ལྡོག་
སྟེ༑འཆར་སྣང་གིས་ཉེན་ཡོལ་དུ་འཁྲིད་པར་གསུངས་སོང་། ཁྱེད་ཀྱིས་
དེ་ལས་ཁ་གསལ་བའི་སྡོམ་ཚིག་ཅིག་འགོད་ཐུབ་བམ།
ཀིར་ཤུ་ན་མུར་ཏི། འཚོ་གནས་ཀྱི་ཁྲོད་འཆར་སྣང་དག་ཇི་ལྟར་
འོང་བ་དང་། འཆར་སྣང་ལ་ཅི་ཞིག་དགོས་མཁོ་ཆེ་བའམ། ཅི་ཞིག་
ངེས་པར་དུ་བསྒྲུབ་དགོས་པའི་འཆར་སྣང་དེ་དོན་དངོས་ལས་རྒྱང་
དུ་ཡོད་ལ། བསམ་བློར་ཚད་བཀག་བྱེད་ཅིང་དེ་ནི་བརྟན་བརླིང་ཅན་
དུ་བསྒྱུར་བར་བྱེད། གལ་སྲིད་བྱིས་པ་ཞིག་ངེས་གཏན་གྱི་ལྟ་བ་ཁོ་ན་
དང་། ངེས་གཏན་གྱི་དགེ་རྒན་ཚོའི་གཏམ་བཤད། ཁོང་གི་ཕ་མེས་དང་
ཡང་མེས། ཨ་ཕ་སོགས་ཀྱི་སྐད་ཆའི་རྗེས་སུ་འབྲངས་ན། དེ་ཡིས་ནུས་
ཤུགས་ལ་སྟངས་འཛིན་དང་ཤེས་བྱར་ཚོད་འཛིན་མི་བྱེད་དམ། ཚད་
བཀག་ཀུན་གྱིས་ཤེས་བྱར་སྟངས་འཛིན་བྱེད་ངེས། གལ་སྲིད་ང་རང་
སྒྱུ་རྩལ་གྱི་དགེ་རྒན་ཞིག་ཡིན་ན། ངས་བྱིས་པ་ཚོར་འདྲ་བཤུ་བྱེད་
སྟངས་སློབ་ཁྲིད་བྱེད་ལ། དེ་ནི་འདྲ་བཤུ་སྟེ། གསར་གཏོད་ནུས་པའི་
རྣམ་འགྱུར་དང་མངོན་སུམ་ལ་དོན་དངོས་སུ་ཕན་ཐོགས་མེད། ཕན་
ཐོགས་ཡོད་དམ། ད་ནི་དོན་དངོས་ཀྱི་མངོན་སུམ་ཡོད་པའི་སྐབས་
སུ༑ ཅི་ཞིག་འབྱུང་བར་ང་ཚོར་བལྟ་རུ་ཆུག་དང་། ངས་ང་རང་ལྐུགས་
པ་ཞིག་ཡིན་པར་མངོན་སུམ་དུ་སྣང་བར་བྱེད་ལ། དེ་རུ་དོན་དངོས་
ཀྱི་གོ་རྟོགས་དང་། མྱོང་རྟོགས། མངོན་སུམ་བཅས་ཡོད་དེ། ང་རང་
ལྐུགས་པ་ཞིག་ཡིན། དེ་ནི་ངས་རང་ཉིད་ཀྱི་ལྐུགས་པའི་སྐོར་ལ་འགྲེལ་
བརྗོད་དང་བསམ་ཚུལ་ཞུ་རྒྱུ་མེད་པར་བརྟེན། འགྲེལ་བརྗོད་བརྒྱུད་
ནས་གཡོལ་བར་བྱེད་དོ། ། ཁུངས་སྐྱེལ་དང་སུན་འབྱིན་མེད་པར་དོན་
དངོས་རྟོག་ཞིབ་ཀྱིས་ཧ་ལས་པའི་ནུས་ཤུགས་འདོན་པར་བྱེད། ད་ནི་དེ་
རུ་མོས་མཐུན་དང་།ཀུན་སློང་།རྗེས་སུ་འབྲང་བ་བཅས་བརྒྱུད་དེ་ནུས་
ཤུགས་འདོན་སྤེལ་བྱས་ཡོད་དམ། མོས་མཐུན་དེའི་སྒྲོམ་གཞིའི་ཁྲོད་
མི་ཞིག་གིས་ནུས་ཤུགས་འདོན་ཐུབ་བམ།
དགེ་རྒན། ཕྱི་ཚུལ་གྱི་ཆ་ནས་དེ་རུ་ནུས་ཤུགས་འདོན་པ་ཡོད།
ཀིར་ཤུ་ན་མུར་ཏི། ཕྱི་ཡི་ནུས་ཤུགས་དེ་གཡམ་རྒྱུག་གི་སྒོ་ནས་
གློད་པར་བྱེད་དམ། གོམས་སྲོལ་ཞིག་ཏུ་འདྲིས་ཤིང་ལོབས་པར་བྱེད་
པའི་ང་ཚོ་མང་ཤོས་ཤིག་ལ། སྤྱིར་བཏང་གི་སྐུལ་མ་འདིའི་རྒྱབ་ཏུ་ཀུན་
སློང་ཅི་ཞིག་ཡོད་དམ། འདིའི་རྒྱབ་ཀྱི་དབང་མེད་དུ་འདེད་པའི་སྐུལ་
མ་དེ་ཅི་ཞིག་རེད་དམ། དེ་ནི་མངོན་པར་གསལ་བའི་སྒོ་ནས་ཉེན་
སྲུང་བྱེད་པའི་མངོན་འདོད་ཅིག་རེད། མ་རེད་དམ། ཁྱེད་ཀྱི་ཆུང་མ་
དང་། ཡང་ན་ཁྱོ་ག་དང་ལྷན་དུ་རང་གི་མཛའ་འབྲེལ་གྱི་བདེ་འཇགས་
དང་། གྲོགས་པོ་དང་མི་མང་གི་བསམ་ཚུལ་ལེགས་པོ་བཅས་འདི་དག་
ཚང་མས་དཔལ་འབྱོར་གྱི་བདེ་འཇགས་ཙམ་མིན་པར། ཁ་ནང་དུ་
ཕྱོགས་པའི་སེམས་ཀྱི་བདེ་འཇགས་དང་ཁྲིམས་སྲོལ་ལ་མངོན་འདོད་
ཅིག་སྟོན་པར་མི་བྱེད་དམ།
དགེ་རྒན། བདེ་འཇགས་ཀྱི་ཆེད་དུ་རེ་བ་འདོན་པ་ནི་སེམས་ཀྱི་
ཞི་བདེ་འོང་བའི་མངོན་འདོད་ཅིག་ཡིན།
ཀིར་ཤུ་ན་མུར་ཏི། ང་ལ་གཏན་འབེབས་མོད་པོའི་བདེ་འཇགས་
ཤིག་དགོས་ཤིང་། ང་ལ་ངེས་པར་དུ་ལས་ཀ་ཞིག་ཡོད་ངེས། གལ་སྲིད་
ང་ལ་རང་གི་ཟ་མ་རྗེས་མ་ཡོད་མེད་ངེས་གཏན་མེད་ཚེ། ང་རང་འདིར་
སྡོད་ཅིང་གླེང་མོལ་བྱེད་འདོད་མེད་དོ། ། ཞི་བདེའི་སླད་དུ་མངོན་འདོད་
ཀྱི་དོན་ནི་ང་ཚོར་ངེས་པར་དུ་བསམ་བློ་ཞིག་དགོས་ཏེ། དེ་ནི་ནམ་
ཡང་རྙོག་འཛིང་མེད་པ་ཞིག་ཡིན་མི་དགོས་སམ། ཅིའི་ཕྱིར་ང་ཚོར་
རྙོག་འཛིང་ཅན་མི་དགོས་སམ། གལ་སྲིད་ང་ཚོ་རྙོག་འཛིང་དུ་གྱུར་ན་
སྐྱོན་ཅི་ཞིག་ཡོད་དམ། འཇིག་རྟེན་གྱི་མང་ཤོས་ཤིག་རྙོག་འཛིང་རང་
བཞིན་རེད་ལ། ང་ཚོས་ཅིའི་ཕྱིར་རྙོག་འཛིང་མི་འདོད་པ་རེད་དམ། "ང་
ལ་ངེས་པར་དུ་བར་ཆད་མ་བྱེད་ཅིག་"ཅེས་མི་ཟེར་བའི་སེམས་དེ་ནི་
དོན་དངོས་སུ་ནུས་པ་མེད་པའི་སེམས་ཤིག་རེད་དམ། "ང་རང་ཕྱོགས་
ཡོངས་ནས་བདེ་འཇགས་ཡིན་"ཟེར་བའི་སེམས་ཀྱི་གནས་བབ་ཅིག་
མེད་ལ། ནམ་ཡང་རྙོག་འཛིང་ཅན་དུ་མི་འགྱུར་བར་ཧ་ཅང་ངེས་
གཏན་གྱི་སེམས་ཤིག་ཀྱང་མེད་དོ། ། ངའི་བསམ་པར་དེ་ནི་ང་ཚོ་མང་
ཤོས་ཀྱིས་འདོད་པའི་སེམས་ཀྱི་རིགས་ཤིག་ཡིན་ལ། རྒྱུ་མཚན་དེའི་
ཕྱིར། ང་ཚོས་ཚད་མེད་པར་དེའི་རྗེས་སུ་སྙེག་པར་བྱེད། གལ་སྲིད་ཁྱེད་
ལ་བུ་ཞིག་ཡོད་ན། ཁྱེད་ཀྱིས་ཁོང་སྤྱི་ཚོགས་ཀྱི་གོམས་སྲོལ་ལ་རྗེས་སུ་
འཇུག་པར་འདོད། རྒྱུ་མཚན་ནི་ཁྱེད་ཀྱིས་ཁོང་གསར་བརྗེ་ཅན་ཞིག་
ཏུ་འགྱུར་མི་འདོད་དོ། ། དེར་བརྟེན། ངས་སྐྱོ་སྣང་འདུས་པའི་རེ་བ་འདི་
དང་། ཁྲིམས་སྲོལ་དང་བདེ་འཇགས་ཀྱི་ཆེད་དུ་རེ་འདུན་འདིའི་རྒྱབ་ཏུ་
ཅི་ཞིག་ཡོད་པར་དྲི་བ་འདོན་གྱིན་ཡོད།
ང་ཚོ་ཐབས་ལམ་མི་འདྲ་བའི་ཁྲོད་ནས་དེ་རུ་ཕྱིར་ལོག་པར་བྱེད་
ངེས་ལ། ངས་ཏག་ཏག་རང་ཉིད་ལ་ཅིའི་ཕྱིར་འདི་གལ་འགངས་ཆེའམ་
ཞེས་དྲི་བ་འདོན་གྱི་ཡོད། དེ་ནི་ཞེད་སྣང་རེད་དམ། ང་ལ་རང་གི་ཁྱིམ་
ཚང་བདག་སྐྱོང་བགྱི་མི་ནུས་པའི་ཞེད་སྣང་འདུག དེ་བས། ངས་རང་
གི་ལས་ཀ་དམ་པོར་སྐྱོང་དགོས། རང་ལ་ལྟ་སྐྱོང་མི་བྱེད་པར་དོགས་
ནས་རང་གི་ཆུང་མ་དང་། ཡང་ན་ཁྱོ་གར་ཞེད་སྣང་སྐྱེ་ཡི་འདུག ང་
ལ་རྒྱུ་ནོར་བདོག་ཅིང་། རྒྱུ་ནོར་བདག་ལས་གཞན་གྱིས་འཕྲོག་པར་
དོགས་ནས་ང་རང་ཞེད་སྣང་སྐྱེ་ཡི་འདུག འཇིགས་སྣང་དེའི་རྒྱབ་ཏུ་
ཞེད་སྣང་གི་འདུ་ཤེས་ཡོད་ལ། བདེ་འཇགས་སུ་སྨོན་པའི་མངོན་འདོད་
ཀྱང་ཡོད།
དགེ་རྒན། དེ་རུ་ཞེད་སྣང་མེད་པའི་སྐབས་སུ་ང་ཚོར་བདེ་
འཇགས་ཁོ་ན་འཐོབ་ཐུབ་བམ།
ཀིར་ཤུ་ན་མུར་ཏི། སྐར་མ་གཅིག་གི་རིང་ལ་སྒུགས་དང་། དེ་ནི་
དཔེ་སྲིད་པ་ཞིག་རེད་དམ། ཁྱེད་ཀྱིས་ཞེད་སྣང་ཅི་ཞིག་ཡིན་པ་ཤེས་
སམ། གལ་སྲིད་ང་ཚོ་མང་ཆེ་ཤོས་ཞེད་སྣང་ཀུན་ལས་གྲོལ་བ་ན། ཅི་
ཞིག་འབྱུང་བ་ཁྱེད་ཀྱིས་ཤེས་སམ། ང་ཚོས་ཅི་ཞིག་སྒྲུབ་འདོད་པ་དེ་
ཏག་ཏག་བསྒྲུབ་ཐུབ། ང་ཚོར་ཞེད་སྣང་གིས་སྟངས་འཛིན་བྱེད་པ་དེ་
ལྟར་མ་ཡིན་ནམ། འོན་ཀྱང་། གལ་སྲིད་སེམས་པ་དེ་ཞེད་སྣང་སྐྱེ་བ
དང་། ཐང་ཆད་ན་ནི། དེ་གཏན་དུ་བདེ་འཇགས་སུ་གནས་ཐུབ་མིན་ལ་
ང་ཚོས་དྲི་བ་འདོན་གྱིན་ཡོད། གཅིག་བྱས་ན། ང་ལ་ལས་ཀ་ལེགས་པོ་
ཞིག་ཐོབ་ཡོད་ལ། རང་གི་ཆུང་མ་དང་ཁྱོ་གར་དགའ་སྲིད་མོད། འོན་
ཀྱང་། ཞེད་སྣང་འདི་སེམས་སུ་འཇུག་བཞིན་པའི་སྐབས་སུ། ང་རང་
བདེ་འཇགས་རེད་དམ། ཞེད་སྣང་མེད་པར་བགྱི་བ་དེ་ནི་སྤྱིར་བཏང་
གི་གནས་བབ་ཅིག་སྟེ། དེ་ནི་བདེ་འཇགས་ཀྱི་དཀའ་ངལ་ལས་གྲོལ་
བར་བྱ་རྒྱུ་དེའོ། ། སེམས་པ་འདིའི་སླད་དུ་ཞེད་སྣང་རྟོགས་རྒྱུ་དང་
ཞེད་སྣང་ལས་གྲོལ་བར་བགྱི་བ་འོང་སྲིད་དམ། ཅི་ཞིག་ཡིན་རུང་དེ་
ལྟ་བུའི་སེམས་པ་རང་དབང་ལས་གྲོལ་བར་བགྱི་བ་ནི་ཡང་དག་པའི་
ལག་ལེན་ཞིག་གོ།
ཁྱེད་ཀྱིས་བྱིས་པའི་ཚོ་ཁག་ཅིག་ལ་ཞེད་སྣང་མེད་པར་འགྱུར་
བའི་སློབ་གསོ་ཇི་ལྟར་གཏོང་རྒྱུ་ཡིན་ནམ། དེ་ནི་ཁོང་ཚོ་ཅི་ཞིག་ལ་
དགའ་ན་ཁོ་ཚོས་དེ་སྒྲུབ་ཐུབ་པའི་དོན་དག་མིན་མོད། འོན་ཀྱང་།
སེམས་སྡུག་དང་དངངས་སྐྲག་གི་འདུ་ཤེས་ཀུན་ལས་གྲོལ་བར་བགྱི་བ་
དེའོ། ། འདི་དང་ལྷན་དུ་ཧ་ཅང་འབོར་ཆེན་གྱི་ནུས་པ་འདོན་པར་མི་
བྱེད་དམ།
ཁྱེད་ཀྱིས་བྱིས་པར་སློབ་གསོ་སྤྲོད་པའི་སྐོར་ཇི་ལྟར་བཀོད་སྒྲིག་
ཡོད་དམ། ཁྱེད་རང་ཞེད་སྣང་སྐྱེ་ཞིང་ཞེད་སྣང་ནི་བར་ཆད་ཆེ་ཤོས་
ཡིན་པར་རྟོགས་ངེས། དེ་ནི་གཏོར་བཤིག་གི་རྣམ་པ་སྡུག་ཤོས་དེ་ཡིན་
ནོ༑ ༑ ངས་བྱིས་པ་ལ་ཞེད་སྣང་མེད་པར་འགྱུར་བར་སློབ་གསོ་ཇི་ལྟར་
སྤྲོད་དགོས་སམ། དགེ་རྒན་ཞིག་གིས་འདི་ཉིད་ལག་ལེན་དུ་བསྒྱུར་
ནས་བསྒྲུབ་ཐུབ་པ་དེ་ཅི་ཞིག་རེད་དམ། དེ་ནི་བྱིས་པར་རང་དབང་
གིས་བསམ་བློ་གཏོང་བར་འཇུག་དགོས་པ་རེད་དམ། ཞེད་སྣང་མེད་
པ་ཞིག་ཏུ་གྱུར་བའི་གལ་ཆེའི་རང་བཞིན་དེ་ཁྱེད་ཀྱིས་རྟོགས་ངེས་
ཏེ༑ རྒྱུ་མཚན་ནི། ཞེད་སྣང་གི་གནས་བབ་ཁྲོད་འཚོ་གནས་བྱ་རྒྱུ་དེ་
ནུས་མེད་ཅིག་རེད། གལ་སྲིད་དེ་ནི་བསམ་བཞིན་དང་བསམ་བཞིན་
མིན་པའི་ཞེད་སྣང་ཡིན་ཀྱང་རུང་། དེ་ཡིས་ཁྱེད་ཀྱི་སེམས་པར་སུན་
སྣང་སྟེར། ཁྱེད་ཀྱིས་བྱིས་པར་ཞེད་སྣང་མེད་པར་འགྱུར་བ་ཙམ་མིན་
པར། ད་དུང་གཞན་དག་དང་ལྷན་དུ་འཚོ་བར་རོགས་རམ་ཇི་ལྟར་
བགྱིའམ། ཁོ་རང་ཅི་ཞིག་ལའང་དགའ་བ་དེ་ཁོས་སྒྲུབ་མི་ཐུབ་ལ། "ང་
རང་འཛིན་གྲྭར་འགྲོ་དགོས་དོན་མེད་དེ། ང་རང་ཞེད་སྣང་དང་བྲལ་
བས་སོ། ། "ཞེས་ཁོས་བཤད་ཀྱང་མི་སྤོབས་སོ། ། དེ་ལྟར་བྱིས་པ་ཞིག་
གམ། སློབ་མ་ཞིག་རང་དབང་ཅན་དུ་འགྱུར་བར་ཅི་ཞིག་བགྱི་དགོས་
སམ། ཁོ་རང་ཅི་ཞིག་ལ་དགའ་བ་དེ་བསྒྲུབ་རྒྱུ་མིན་པར། རང་དབང་
ཅན་ཞིག་ཏུ་འགྱུར་རྒྱུ་སྟེ། ཁོ་རང་རང་དབང་ཅན་དུ་འགྱུར་བའི་བག་
ཆགས་ཟབ་མོ་ཁོང་ལ་ཇི་ལྟར་སྤྲོད་དམ། གལ་སྲིད་བྱིས་པ་ཞིག་གིས་
ཁྱེད་ཀྱིས་དོན་དངོས་སུ་ཁོང་ལ་ལྟ་སྐྱོང་དང་ཐུགས་ཁུར་བྱེད་བཞིན་
པ་ཚོར་ན། ཁོ་ནི་རྦད་དེ་ཁྱེད་དང་ལྷན་དུ་ཁྱིམ་གཞིར་ཡོད་ལ། ཆ་ཚང་
བའི་སྒོ་ནས་ཁྱེད་དང་ལྷན་དུ་ཉེན་ཁ་མེད་པ་སྟེ། ཁོས་ཁྱེད་ལ་ཞེད་སྣང་
མི་བྱེད། དེ་ལྟར་ན། ཁོས་ཁྱེད་ལ་བརྩི་བཀུར་དང་ཁྱེད་ཀྱི་ཁ་ལ་ཉན་
པར་བྱེད། རྒྱུ་མཚན་ནི། ཁྱེད་ཀྱིས་ཁོང་ལ་ལྟ་སྐྱོང་བྱེད་བཞིན་ཡོད་ལ།
ཁོ་རང་ཁྱེད་ལ་གདེང་སྤོབས་ཆ་ཚང་ཡོད་པས་སོ། ། དེ་ནས་ཁྱེད་ཀྱིས་
ཁོང་ལ་ཅི་ཞིག་བཤད་པ་དེས་ཞི་བདེར་འཚོ་ཐུབ། དེ་བས། ཁོ་རང་
ཞེད་སྣང་བྲལ་བ་ཞིག་ཏུ་འགྱུར་བར་སྒོ་ཕྱེ་རོགས། དེ་ལས་གཞན་ཁྱེད་
ཀྱིས་ཇི་ལྟར་རྒྱུན་འཁྱོངས་པར་བྱེད་དམ། ཐོག་མར་ཁྱེད་ཀྱིས་སློབ་མ
དང་ལྷན་དུ་འབྲེལ་ལམ་འཛུགས་དགོས་ལ། ཁྱེད་ཀྱིས་དངོས་གནས་ལྟ་
སྐྱོང་བྱེད་པ་ཁོང་ལ་ཤེས་སུ་འཇུག་དགོས། དེ་ལྟར་ན། ཁོས་ཁྱེད་དང་
ལྷན་དུ་ཁྱིམ་གཞིར་ཡོད་པ་དངོས་སུ་ཚོར་ཐུབ། དེར་བརྟེན།ཁོ་རང་
ཆ་ཚང་བའི་སྒོ་ནས་སྟབས་བདེ་རུ་འགྱུར་ཞིང་ཉེན་ཁ་མེད་པར་ཚོར་
ཐུབ། དེ་ནི་ལྟ་གྲུབ་ཞིག་མིན་ལ། དེ་ནི་བསམ་བློ་ཞིག་ཀྱང་མིན་ནོ། །
གལ་སྲིད་ཁྱེད་ཀྱི་སློབ་མར་ཡིག་རྒྱུགས་ཁྲོད་ལམ་ལྷུང་མ་བྱུང་ཚེ། ཁྱེད་
ཀྱིས་ཅི་ཞིག་བསྒྲུབ་ཐུབ་བམ། བྱིས་པ་གཅིག་དེ་བྱིས་པ་གཞན་པ་
ལྟར་ཧ་ཅང་སྤྱང་གྲུང་དོད་པོ་མིན་ཡང་། ཁོས་ངེས་པར་དུ་སྦྱང་དགོས།
ཁྱེད་ཀྱིས་ཞེད་སྣང་མེད་པའི་སློབ་སྦྱོང་བྱེད་པར་སེམས་ཤུགས་ཇི་ལྟར་
བསྐྱེད་དམ། གལ་སྲིད་ཁྱེད་ཀྱིས་བུ་གཅིག་དེ་བུ་གཞན་ཞིག་ལས་
ལེགས་པོར་འདུག་ཅེས་བཤད་ན། དེ་ཡིས་ཞེད་སྣང་སློང་བར་བྱེད་དོ། །
ཁྱེད་ཀྱིས་འདི་དག་ཚང་མ་ཇི་ལྟར་བྱས་ཏེ་འདོར་དགོས་ཤིང། ད་དུང་
བྱིས་པར་སློབ་སྦྱོང་བྱེད་པར་རོགས་རམ་ཇི་ལྟར་བསྒྲུབ་དགོས་སམ།
བྱིས་པ་ནི་ཐུན་མིན་གྱི་སྒོ་ནས་ལྟ་སྐྱོང་བྱས་པའི་ཁྱིམ་གཞི་དེ་ནས་
འོང་བ་ཡིན། ཁོང་གི་མི་ཚེ་ཧྲིལ་བོར་ལེགས་འགྲུབ་དང་ལམ་ལྷོང་ལ་
གྲ་སྒྲིག་བགྱིས་ཏེ་ཡོད། ཁོ་རང་འདིར་རང་གི་ཞེད་སྣང་གི་རྒྱབ་ལྗོངས་
དང་འགྲན་རྩོད་དག་དང་ལྷན་དུ་འོང་ཡོད། ཁྱེད་ཀྱིས་ཁོང་ལ་ཇི་ལྟར་
རོགས་རམ་བགྱིའམ།
དགེ་རྒན། ཁོ་རང་སྒེར་གྱི་འཇོན་ཐང་ལ་བརྟེན་པའི་སྒོ་ནས་ཁོང་
ལ་སློབ་སྦྱོང་བྱེད་པར་རོགས་རམ་ཐུབ་བམ།
ཀིར་ཤུ་ན་མུར་ཏི། ང་ཚོ་དལ་ལྷོད་ལྷོད་ཀྱིས་འཇུག་པར་གྱིས་
དང་། དེ་ཇི་ལྟར་བསྒྲུབ་པར་ནུས་སམ། འདི་ཇི་ལྟར་བསྒྲུབ་པར་ནུས་
སམ། སློབ་གྲྭ་ནི་ཁྱེད་ཀྱི་ལག་ཏུ་ཡོད་ལ། ཁྱེད་ཀྱིས་དེ་ལས་བརྒལ་
ཏེ་བྱ་དངོས་ཤིག་གསར་གཏོད་བྱ་དགོས། སློབ་ཁྲིད་ནི་གསར་གཏོད་
ནུས་པའི་བྱ་བཞག་ཅིག་རེད་ལ། དེ་ནི་ཁྱེད་ཀྱིས་སློབ་སྦྱོང་བྱེད་པ་དང་
བསྐྱར་ཟློས་བགྱི་བའི་བྱ་དངོས་ཁོ་ན་མིན་ནོ། ། ཁྱེད་ཀྱིས་བྱིས་པ་དེ་
ཚེ་སྟེ། རང་གི་བྱམས་བརྩེའི་ཚོར་འདུ་ཡོད་པའི་ཁོང་ཚོའི་ཆེད་འཛིན་
ཁང་ནང་དུ་སློབ་ཁྲིད་ཇི་ལྟར་བྱེད་ཀྱིན་ཡོད་དམ། ཁོང་ཚོ་སློབ་སྦྱོང་
ལ་དགའ་སྣང་མེད་པ་ཡིད་ལ་ཟུངས། ཁོང་ཚོས་དུས་ཚོད་སྐྱིད་པོ་ཞིག་
འདོད་ལ། ཁོང་ཚོས་དབྱུག་རྩེད་སྤོ་ལོ་རྩེད་པ་དང་། འདབ་ཆགས་ལ་
བལྟ་བ། སྐབས་རེར་དཔེ་ཆར་བལྟ་འདོད། དོན་དངོས་ནི་ཁོང་ཚོས་
ལས་སླ་ཤོས་ཀྱི་བྱ་བ་བསྒྲུབ་འདོད། གལ་སྲིད་ཁྱེད་ཀྱིས་ཁོང་ཚོའི་ཆེད་
དུ་རང་དགར་བགྱིས་ན་ནི། ཁོང་ཚོར་དེ་ལས་ལྷག་པར་ཁྱེད་དང་ལྷན་
དུ་གདེང་སྤོབས་ལྡན་ལ། ཁོང་ཚོས་དེ་ལས་ལྷག་པར་ཁྱེད་རང་བེད་
སྤྱོད་པར་བྱེད། ཁྱེད་ཀྱིས་ཁོང་ཚོར་སློབ་སྦྱོང་བྱེད་པར་རོགས་རམ་ཇི་
ལྟར་བྱེད་དགོས་སམ། ཁྱེད་ཀྱིས་ངེས་པར་དུ་ཁོང་ཚོར་སློབ་ཁྲིད་བགྱི་
བའི་ཐབས་ལམ་དག་འཚོལ་དགོས་ཏེ། དེ་ནི་བྱིས་པའི་ཆེད་དུ་སློབ་
ཚན་ལ་དགའ་སྣང་འོང་བར་དམིགས་ནས་འཆར་འགོད་བཟོ་བར་
ཁྱེད་ཀྱི་ནུས་ཤུགས་གཏོང་གིན་ཡོད།
ཁྱེད་ཀྱིས་བྱིས་པ་དང་ལྷན་དུ་རྒྱུན་འཁྱོངས་མ་བྱས་པའི་སྔོན་དུ།
བྱིས་པ་ཁོ་རང་སློབ་ཚན་སྦྱོང་བར་དགའ་སྣང་མེད་པའི་ཁྲོད་ཁོང་ལ་
རོགས་རམ་བྱེད་འདོད་པའི་ཁྱེད་ཀྱི་སེམས་ཀྱི་གནས་བབ་དེ་ཅི་འདྲ་
ཞིག་རེད་དམ།
དགེ་རྒན། བྱིས་པ་དང་ལྷན་དུ་རང་གི་སློབ་སྦྱོང་མཉམ་སྤྱོད་བྱ་རྒྱུ་
དེ་ནི་གལ་ཆེན་ཞིག་རེད།
ཀིར་ཤུ་ན་མུར་ཏི། ངས་བྱིས་པ་འདི་དག་ལ་སློབ་སྦྱོང་བྱེད་དུ་
འཇུག་འདོད་དེ། རྒྱུ་མཚན་ནི། སློབ་སྦྱོང་ནི་འཚོ་གནས་ཀྱི་ཆ་ཤས་
ཤིག་ཡིན་ལ། གལ་སྲིད་དེ་རུ་ཞེད་སྣང་བྲལ་ཚེ། བྱིས་པས་སློབ་སྦྱོང་ཁོ་
ན་བྱེད་ཐུབ། ངས་ངེས་པར་དུ་བྱིས་པར་སློབ་ཁྲིད་བྱེད་དགོས། དེ་ལྟ་ན།
ཁོས་ཞེད་སྣང་མེད་པར་སྦྱོང་ཐུབ་སྟེ། དེའི་བསྟན་དོན་ནི་བདག་གིས་
བྱིས་པ་དེ་དང་ལྷན་དུ་ཐུན་མོང་དུ་སྤྱོད་རྒྱུར་འདོད་པ་ཆེ་བའི་ཚོར་ཤེས་
འདི་དང་བསྟུན་ཏེ་ངེས་པར་དུ་རྟོག་ཞིབ་བྱེད་དགོས། ཁྱེད་ཀྱིས་གཞན་
ཞིག་དང་ལྷན་དུ་ཐུན་མོང་དུ་སྤྱོད་པར་འདོད་པའི་སེམས་ཀྱི་གནས་
བབ་དེ་ཤེས་སམ། དེ་ག་རང་ནི་ཡང་དག་པའི་ཚེར་ཤེས་ཤིག་ཏུ་འགྱུར་
བར་སྣང་། དེ་ཡིས་ལྟ་ཚུལ་ཅི་ཞིག་འདོན་པ་ཁྱེད་ཀྱིས་ཤེས་སོང་ངམ།
དོན་དངོས་ནི་ངས་དེ་ལས་མང་པོ་ཤེས་ལ། བྱིས་པས་དེ་ལས་ཉུང་བ་
ཤེས།བདག་ལ་ཚོར་སྣང་ཞིག་ཡོད་པ་ནི།ཁོས་ངེས་པར་དུ་སྦྱོང་དགོས
ལ༑ དེ་ལྟར་ན། ཁོང་ལ་ཐུན་མོང་དུ་སྤྱོད་པའི་ནུས་པ་ཡོད་པར་འགྱུར་
ངེས། ངེད་གཉིས་ཀས་སློབ་སྦྱོང་བྱེད་ཀྱིན་ཡོད་དེ། དེའི་དོན་ནི་ང་ཚོས་
ཉམས་མྱོང་ལྷན་དུ་བསྡུས་པ་བརྒྱུད་དེ་སྐྱོད་བཞིན་ཡོད། དེ་བས། བྱིས་
པ་དང་ངེད་གཉིས་འབྲེལ་ལམ་གྱི་གནས་བབ་དེར་ཞུགས་ཡོད། ཐེངས་
ཤིག་ལ། ངས་བྱིས་པ་དང་བདག་གི་བར་ལ་ཡང་དག་པའི་འབྲེལ་ལམ་
བཙུགས་ཡོད་ལ། ཁོས་སློབ་སྦྱོང་བྱེད་ཀྱིན་ཡོད་དེ། རྒྱུ་མཚན་ནི་ཁོ་
རང་ང་ལ་གདེང་སྤོབས་ཡོད་པས་སོ། །
དགེ་རྒན། གཅིག་བྱས་ན། དགེ་རྒན་སློབ་མར་ཧ་ཅང་དགའ་
ཞེན་ཆེ་མོད། ད་དུང་བྱིས་པས་སྦྱོང་བར་འདོད་མོས་བྱེད་ཀྱིན་མེད་ལ།
བྱིས་པར་དགའ་སྣང་མེད་དོ། །
ཀིར་ཤུ་ན་མུར་ཏི། ངས་དེ་ལ་དྲི་བ་ཞིག་འདྲི་འདོད། བྱིས་པ་
ཁྱེད་ལ་ཡིད་ཆེས་ཡོད་དུས། ཁྱེད་ཀྱིས་ཁོང་ལ་སློབ་འདོད་པའི་སློབ་
ཚན་དག་གང་ཡང་ཁོས་སྦྱོང་མི་འདོད་པར་བསམ་བློ་འཁོར་བྱུང་ངམ།
ང་ཚོས་ཅི་ཞིག་འབད་བརྩོན་བྱེད་བཞིན་པ་དེ་ནི་འབྲེལ་ལམ་ཞིག་
བསྐྲུན་རྒྱུ་དེ་རེད། གལ་སྲིད་དེ་འོང་སྲིད་ན་ནི། དེ་ནས་ངས་བྱིས་པར་
སློབ་ཚན་སྦྱོང་བའི་གལ་ཆེའི་རང་བཞིན་དེ་ལན་སྤྲོད་པར་བྱེད་དམ།
ཞོགས་པ་འདིར་ང་ཚོས་གཏམ་བཤད་འགོ་རྩོམ་དུས། ལྟད་མོ་བ་
དང་གཏམ་བཤད་པའི་བར་དུ་འབྲེལ་ལམ་ཞིག་མེད་ལ། ད་ནི་ང་ཚོས་
འབྲེལ་ལམ་རིགས་ཤིག་བསྐྲུན་ཟིན་ཡོད། ང་ཚོས་མཉམ་དུ་ལས་དོན་
གཉེར་བར་འབད་བརྩོན་བྱེད་ཀྱིན་ཡོད། ང་ཚོས་བྱིས་པ་དག་དང་ལྷན་
དུ་བྱ་དངོས་འདྲ་མཚུངས་ཤིག་བསྒྲུབ་མི་ཐུབ་བམ།

ལེའུ་དགུ་པ། ལྡོག་ཕྱོགས་ཀྱི་ཐབས་ལམ།

ཀིར་ཤུ་ན་མུར་ཏི། བྱིས་པའི་ཚོ་ཁག་དམིགས་བསལ་བ་གང་
རུང་ཞིག་གི་ཆེད་དུ་མིན་པར། གྲོང་རྡལ་དང་གྲོང་གསེབ་ཀྱི་བྱིས་
པ༑ དབུལ་བོ་དང་ཕྱུག་པོའི་བྱིས་པ་དག་ཀྱང་མིན་པར། བྱིས་པ་ཀུན་
ལ་ཡང་དག་པའི་སློབ་གསོ་ཅི་ཞིག་དགོས་པར་ཁྱེད་ཀྱིས་བསམ་བློ་
བཏང་མྱོང་ངམ། ཁྱེད་ཀྱིས་གཏོར་བཤིག་རང་བཞིན་ལྡན་པའི་མི་
རིགས་རིང་ལུགས་ཀྱི་ལྕགས་རིས་མི་སེར་ཁ་བྲལ་གཏོང་བ་དེ་བྱིས་
པས་ཤེས་རྟོགས་བྱུང་ན་ཇི་ལྟར་མཇུག་སྡུད་པར་བྱེད་དམ།
འཕྲུལ་ཆས་དག་གིས་མིའི་ལས་ཀ་བདག་གིར་བྱེད་ཅིང་། མི་
རྣམས་ལ་ཁོམ་ལོང་གི་དུས་ཚོད་དེ་ལས་མང་པོ་ཡོད། དེ་རུ་གློག་གི་
ཀླད་པ་འབྱུང་ངེས་ལ། འཕྲུལ་ཆས་དེ་རང་བཞིན་གྱིས་འཁོར་བསྐྱོད་
བྱེད་ཅིང། མི་རྣམས་ལ་ཁོམ་ལོང་གི་དུས་ཚོད་མང་པོ་ཞིག་ལྷག་ཡོད།
གཅིག་བྱས་ན། གནས་སྐབས་ཀྱི་ཡུན་ཙམ་མིན་པར། ལོ་ངོ་ལྔ་བཅུ་
དང་ཡང་ན། ལོ་ངོ་བརྒྱ་ཡི་དུས་ཚོད་ཡིན། འཕྲུལ་ཆས་ཡར་ཐོན་གྱི
ལམ་བུ་དང་རྣམ་གཞག་གསར་དར། གཉའ་གནོན་དང་དབང་ཆ་དང་
ལེན་ཁྲོད་ཀྱི་འཇིག་རྟེན་འདིར། ཁྱེད་ཀྱིས་སློབ་གསོའི་ཁ་ཕྱོགས་དེ་ཅི་
ཞིག་ལ་ངོས་འཛིན་བྱེད་ཀྱི་ཡོད། ཁྱེད་ཀྱིས་མི་ཞིག་གི་འཚར་ལོངས་
ཧྲིལ་བོའི་ཁ་ཕྱོགས་དེ་ཅི་ཞིག་ལ་ངོས་འཛིན་བྱེད་འདོད། ཁྱེད་ཀྱིས་
སློབ་མ་ཞིག་ལ་ཁོ་རང་གི་ཆེད་དུ་གསར་རྙེད་བགྱི་བ་དེ་ཅི་ཞིག་རེད་
འདོད་དམ། འདི་དག་དོན་མེད་པའི་དྲི་བ་ཞིག་རེད་དམ། གལ་སྲིད་
ཁྱེད་ཀྱིས་དེ་དག་ལ་ནན་ཏན་གྱི་སྒོ་ནས་བསམ་བློ་བཏང་ན། ཁྱེད་
ཀྱིས་ཡ་ལན་ཅི་ཞིག་སྤྲོད་འདོད་དམ། འཕྲུལ་ཆས་དག་གིས་དབང་
སྒྱུར་བྱེད་དོ། ། ཡང་དག་པའི་དགེ་རྒན་ཞིག་སྟེ། ཁོ་རང་དོན་དངོས་
སུ་རང་གི་སློབ་ཚན་ལ་བྱང་ཆུབ་པ་ན། འཛིན་གྲྭར་སློབ་ཁྲིད་བྱེད་པ་
དང་། ཁོང་གི་ལམ་སྟོན་དག་སྒྲ་སྡུད་འཕྲུལ་ཆས་བརྒྱུད་ནས་སྒྲ་འཇུག་
བྱས་ཏེ། འཛམ་གླིང་ཧྲིལ་བོར་འགྲེམས་སྤེལ་བྱས་ན། སྤྱིར་བཏང་གི་
དགེ་རྒན་ཚོས་དེ་དག་བེད་སྤྱད་དེ་སློབ་མར་ལམ་སྟོན་བྱེད་ཐུབ། དེར་
བརྟེན།སློབ་ཁྲིད་ལེགས་པོ་འོང་བའི་འགན་འཁྲི་ནི་གཅིག་བྱས་ན། མི་
སྒེར་གྱི་རོགས་རམ་གྱིས་མཁོ་འདོན་བྱེད་ནུས་པ་ཞིག་ཡིན་མོད། ཁྱེད་
ལ་དགེ་རྒན་ཞིག་ངེས་པར་མཁོ། མི་ལོ་ལྔ་བཅུའི་ནང་ཅི་ཞིག་འབྱུང་
ངེས་པ་ནི་ཁྱེད་ཀྱི་གློ་བུར་བའི་གནད་དོན་མིན་པར་གླེང་སྲིད། འོན་
ཀྱང་། དོན་དངོས་ཀྱི་སློབ་གསོ་བ་ལེགས་པོ་ཞིག་གིས་གནས་སྐབས་
ཀྱི་དཀའ་ངལ་ཙམ་མིན་པར་མ་འོངས་པའི་ཆེད་གྲ་སྒྲིག་བྱེད་པར་
ངེས་པར་དུ་འགན་ལེན་དགོས། མ་འོངས་པ་ཞེས་པ་དེ་སང་ཉིན་གྱི
འདུ་ཤེས་ཙམ་མིན་ལ། ཡང་ན་ཉིན་སྟོང་ཕྲག་གཅིག་གི་རྗེས་ཀྱི་སང་
ཉིན་ཀྱང་མིན། འོན་ཀྱང་། དེ་ནི་རྒྱུན་ལྡན་གྱི་འཚར་ལོངས་ལས་བྱུང་
བའི་སེམས་ཀྱི་ལྟ་སྟངས་ཤིག་ཡིན། ངས་ཚོད་དཔག་བྱས་ན། ཁྱེད་
རང་ཉིན་རེ་ནས་ཉིན་རེར་འཚོ་ཞིང་གནས་ལ། འཕྲལ་གྱི་དུས་ཡུན་ནི་
གདུག་རྩུབ་ཆེ་ཞིང་ཡི་ཐང་ཆད་པ་ཞིག་རེད། ཁྱེད་ཀྱིས་བཤད་རྒྱུར།
"ཅིའི་ཕྱིར་ངས་ཅི་ཞིག་འབྱུང་བཞིན་པར་ངེས་པར་དུ་ཇུས་གཏོགས་
བྱེད་དགོས་སམ། "འོན་ཀྱང། ཁྱེད་ལ་བྱིས་པ་ཡོད་ཅིང་། ཁྱེད་རང་སློབ་
མ་དང་མཉམ་དུ་ཡོད་པའི་དགེ་རྒན་ཞིག་ཡིན་ན། ཁྱེད་ཀྱིས་འདི་དག
ཚང་མར་ཕྱོགས་ཡོངས་ཀྱི་གོ་རྟོགས་ལྡན་པར་བྱས་ན་མ་གཏོགས།
ཁྱེད་ཀྱིས་སློབ་གསོའི་དོན་སྙིང་མི་རྟོགས་ཤིང་ཧ་གོ་མི་ནུས་སོ། ། ཁྱེད་
ཀྱིས་བུ་དང་བུ་མོ་འདི་དག་ཚང་མར་སློབ་གསོ་སྤྲད་པའི་རྗེས་སུ་ཅི
ཞིག་འབྱུང་ངམ། བུ་མོ་ཚོས་གཉེན་སྒྲིག་བྱེད་ཅིང་། རྒྱ་ཆེ་བའི་འཇིག་
རྟེན་ཁྲོད་མི་སྣང་བར་འགྱུར། ཁོང་ཚོར་སློབ་གསོ་སྤྲོད་བཞིན་པའི་
གནད་འགག་དེ་ཅི་ཞིག་རེད་དམ། བུ་དེ་དག་ལ་ལས་ཀ་འཐོབ་ངེས།
ཅིའི་ཕྱིར་ཁྱེད་ཀྱིས་རུལ་སུངས་ཀྱི་སྤྱི་ཚོགས་འདིའི་ནང་དུ་སྙོམ་སྒྲིག་
བྱེད་པར་སློབ་གསོ་སྤྲོད་ཀྱིན་ཡོད་དམ། ཁོང་ཚོ་ལ་ཇི་ལྟར་སྤྱོད་ལམ་
འཁྱེར་དགོས་པ་དང་། ཇི་ལྟར་མི་བཟང་པོ་དང་བག་ཕེབས་ཅན་དུ་
འགྱུར་བར་སློབ་པ་དེ་ནི་སློབ་གསོའི་མཐར་ཐུག་རེད་དམ། རྒྱ་གར་
ཁོ་ན་མིན་པར་འཛམ་གླིང་ནང་ཅི་ཞིག་འབྱུང་བཞིན་པར་ཆ་ཚང་
བའི་སྒོ་ནས་རྟོག་ཞིབ་གྱིས་དང་། ཕྱོགས་ཡོངས་སུ་མཐོང་བར་བྱས་ཏེ་
རྟོགས་པར་གྱིས་དང་། ཁྱེད་ཀྱིས་བསྒྲུབ་པར་འབད་བརྩོན་བྱེད་ཀྱིན་
པ་དེ་ཅི་ཞིག་རེད་དམ།
ཁྱེད་ལ་གནད་དོན་ཧྲིལ་བོ་འདིར་ཆ་ཚང་བའི་ཡ་ལན་ཞིག་ཡོད་
ན་མ་གཏོགས། སློབ་ཁྲིད་བྱེད་ཐབས་ཡར་རྒྱས་གཏོང་བར་དེ་ལ་ཇུས་
གཏོགས་བྱེད་པ་ཁོ་ནར་དོན་སྙིང་ཧ་ཅང་ཆུང་བར་མངོན། འཇིག་རྟེན་
ནི་ཁོལ་གྱིན་ཡོད་ལ། སློབ་གསོ་ལྡན་པའི་མི་ཞིག་ཡིན་པའི་ཆ་ནས།
ཁྱེད་ལ་ངེས་པར་དུ་འདི་ལ་ཡང་དག་པའི་ལན་འདེབས་ཤིག་ཡོད་སྲིད།
མི་ཞིག་ཡིན་པའི་ཆ་ནས། ཁྱེད་ལ་ངེས་པར་དུ་གནད་དོན་འདིའམ།
ངན་པའི་ཚོར་སྣང་གི་ཆ་ཧྲིལ་བོར་ལན་འདེབས་ཡོད་ཚེ། དེ་ནས་ཁྱེད་
ཀྱིས་གྲངས་རིག་པ་དང་། ཞབས་བྲོ་དང་གླུ་དབྱངས་སློབ་ཁྲིད་བྱེད་
དུས།དེ་ལ་གལ་ཆེ་བའི་རང་བཞིན་ཞིག་ཡོད།
དགེ་རྒན། སྐུ་ཞབས་ལགས། གལ་སྲིད་བྱ་དངོས་ཤིག་གི་ཐད་དུ་
ཚོར་སྣང་ཆ་ཚང་བ་འདི་མེད་ཚེ། ངས་དེ་ལེགས་པར་བསྒྲུབ་ཅིང་བྱ
བཞག་ཅིག་སྒྲུབ་པའི་དུས། ཁྱེད་ཀྱིས་དེ་ནི་དོན་དངོས་ལྟ་བུར་སེམས་
སམ།
ཀིར་ཤུ་ན་མུར་ཏི། ངས་ཁྱེད་རང་དངོས་ཡོད་རང་བཞིན་ཅན་
ཞིག་ཏུ་འགྱུར་བར་འདོད་དོ། །
དགེ་རྒན། ངས་མ་བསླབ་པའི་སྔོན་དུ་སློབ་སྦྱོང་དང་། ལག་རྩལ་
སྦྱོང་བརྡར་བྱས་ཏེ། དུས་ཚོད་ལ་དམ་འཛིན་ཐུབ་མཁན་ཞིག་སྟེ།བྱ་
དངོས་ཡང་དག་པའི་སྒོ་ནས་བསྒྲུབ་དགོས། དེ་དག་གིས་ཆ་ཚང་བའི་
ཚོར་སྣང་གི་ཁྱད་ཆོས་ཤིག་འབྱུང་བར་རོགས་རམ་བྱེད་དམ།
ཀིར་ཤུ་ན་མུར་ཏི། དེ་དག་གིས་ཆ་ཚང་བའི་ཚོར་སྣང་གི་ཁྱད་
ཆོས་ཤིག་འབྱུང་བར་རོགས་རམ་བྱེད་དམ། དེ་ནི་གལ་འགངས་ཆེན་
པོ་ཞིག་སྟེ། ང་རང་དུས་ཚོད་དམ་འཛིན་ཅན་ཞིག་བགྱི་འདོད། ངས་
སློབ་ཁྲིད་མ་བྱས་པའི་སྔོན་དུ་རང་གིས་སློབ་ཚན་སྦྱོང་བར་འདོད་དེ།
དེ་ལ་གོ་རྟོགས་རྙེད་ནུས། ཁྱེད་ཀྱིས་འདྲི་བཞིན་པ་ནི། གལ་སྲིད་དེ་
ཡིས་འདི་དག་ཀུན་ལ་ཆ་ཚང་བའི་ཚོར་སྣང་ཞིག་སློང་ཐུབ་བམ།
དགེ་རྒན། ངའི་བསམ་པར་བློ་རྩེ་གཅིག་སྒྲིམ་གྱི་སྒོ་ནས་སློབ་
སྦྱོང་བྱེད་སྐབས། དེ་རུ་མཐུན་སྣང་གི་ཆ་ཞིག་ཡོད་པ་ལས་ངེས་གཏན་
རང་བཞིན་ཞིག་མིན་ནོ། །
ཀིར་ཤུ་ན་མུར་ཏི། ཁྱེད་རང་"བློ་རྩེ་གཅིག་ཏུ་སྒྲིམ་པ་ལ་"བྱ་
བཞག་ཅིག་སྒྲུབ་བཞིན་པ་དང་། དུས་ཚོད་དམ་འཛིན་བྱེད་པ་དང་དེ་
ཡི་ལྷག་མ་ཀུན་ལས་གཞན་དུ་སྤོས་ཟིན་ལ། ཁྱེད་ཀྱིས་བློ་རྩེ་གཅིག་
སྒྲིམ་ཞེས་པའི་དོན་དག་ཅི་ཞིག་ཡིན་པར་འདོད་དམ། ངས་བློ་རྩེ་
གཅིག་སྒྲིམ་ལ་ངེས་གཏན་གྱི་གོ་དོན་ཞིག་འཇོག་ཐུབ་ལ། ཁྱེད་ཀྱིས་
དེ་ལྟར་མི་སྲིད། ངས་གྲངས་རིག་པའི་ཐད་ནས་ལས་ཀ་གཉེར་འདོད་
ལ༑ ང་རང་དུས་ཕྱིར་འགྱང་མེད་པ་ཅན་དུ་འགྱུར་ངེས། ངས་སློབ་ཕྲུག་
ལ་སེམས་ཤུགས་སྟེར་ནུས་ལ་བྱམས་བརྩེ་སྤྲོད་ཐུབ་ཅིང། ཧ་ཅང་ཞི་
འཇམ་དང་ལྷོད་བག་ཅན་དུ་འགྱུར་ཞིང་། འགྲན་རྩོད་རང་བཞིན་ལས་
ཁོང་ལ་སེམས་ཤུགས་གཅོག་འདོད། ཁྱེད་ཀྱིས་དེ་ལ་བློ་རྩེ་གཅིག་ཏུ་
སྒྲིམ་པའི་སེམས་པ་ཞེས་འབོད་འདོད་དམ།
དགེ་རྒན། ངས་དེ་ལྟར་སེམས་སོ། ། སྐུ་ཞབས། འགྲན་རྩོད་མེད་
པར་སློབ་ཕྲུག་ཚོར་རོགས་རམ་བྱས་ན། དེ་རུ་བློ་རྩེ་གཅིག་སྒྲིམ་ལྡན་
པའི་ཁྱད་ཆོས་ཤིག་ཡོད་དོ། །
ཀིར་ཤུ་ན་མུར་ཏི། དེ་ཡི་དོན་དག་ཅི་ཞིག་རེད་དམ། བློ་རྩེ་
གཅིག་སྒྲིམ་དེ་སློབ་མ་དང་ལྷན་དུ་ཁྱེད་ཀྱི་འབྲེལ་ལམ་དང་། ཁྱེད་རང་
རང་གི་སློབ་ཚན་ལ་བློ་རྩེ་གཅིག་སྒྲིམ་ཙམ་མིན་པར། དེ་ནི་འཇིག་
རྟེན་གྱི་ཕྱོགས་ལྷུང་དང་འཇིག་རྟེན་གྱི་དོན་རྐྱེན། རང་བྱུང་ཁམས་ལ་
བློ་རྩེ་གཅིག་སྒྲིམ་ལྡན་པར་བགྱི་དགོས། ད་དུང་མི་སྒེར་གྱི་སྐུལ་འདེད་
དང་མི་སྒེར་གྱི་ལྐོག་ཟ་རུལ་སུངས་ཙམ་མིན་པར། སྤྱི་འདུས་རང་
བཞིན་གྱི་བག་ཡོད་ལྡན་པར་བགྱི་དགོས། འོན་ཀྱང་། གལ་སྲིད་ཁྱེད་
ཀྱིས་རང་ཉིད་ནི་བག་ཡོད་ལྡན་པ་ཞིག་ཡིན་ཟེར་ཏེ།རྒྱུ་མཚན་ནི་ཁྱེད་
རང་འཛིན་གྲྭར་དུས་ལྟར་དུ་བསྐྱོད་ཀྱི་ཡོད་པ་དེ་ནི་དོན་སྙིང་མེད་པ་
ཞིག་རེད།
ཁྱེད་ཀྱིས་མི་འདྲ་བའི་སྒོ་ནས་དྲི་བ་འདོན་ཐུབ་བམ། ཞེད་སྣང་
མེད་པར་ཆ་ཚང་བའི་གོ་རྟོགས་འདི་འོང་སྲིད་དམ། གསར་གཏོད་དང་
བགྲོ་གླེང་གི་ཁྲོད་ནས་དེ་ལྟ་བུའི་གོ་རྟོགས་རྙེད་སྲིད་ཚེ། དེ་ལྟར་ཐབས་
ལམ་གཞན་དག་གིས་མཐའ་སྐོར་དགོས་དོན་མེད་པར་ང་ཚོ་ཉིན་
ལྟར་བྱ་འགུལ་དེར་ཁ་ཕྱོགས་ཐུབ་བམ། ད་ནི་ཁྱེད་ཀྱིས་བགྲོ་གླེང་ཇི་
ལྟར་བྱེད་འདོད་དམ།
ང་ཚོས་ནུས་ཤུགས་གང་ཞིག་ནས་འདོན་པར་བྱེད་དགོས་སམ།
གལ་སྲིད་ང་ཚོས་ཟས་སྣ་མང་པོ་བཟའ་བའི་ཚེ། ང་ཚོར་ངེས་གཏན་གྱི་
ནུས་ཤུགས་ཤིག་ཡོད་མོད། འོན་ཀྱང་། ནུས་ཤུགས་ནི་བྱ་དངོས་ཤིག་
མིན་ཏེ། དེ་ཡིས་ང་ཚོར་འཚོ་ཞིང་གནས་པ་དང་། བྱེད་ནུས་ལྡན་པ།
འདུ་ཤེས་ཅན་དུ་བསྐྲུན་ཐུབ། ང་ཚོར་ནུས་ཤུགས་ཏེ། སེམས་ཁམས་
རང་བཞིན་གྱི་ནུས་ཤུགས་སམ། སྟོབས་དང་ལྡན་པའི་ནུས་ཤུགས་ཇི་
ལྟར་འཐོབ་བམ། མི་མང་པོ་ཞིག་གིས། ང་རྒྱལ་དང་ལྟ་ཚུལ་གྱི་མཐའ་
ཡོད་པར་བྱས་ཏེ། བྱ་དངོས་དང་། འཆར་ཡན། ཕུགས་བསམ་བཅས་
རྒྱུན་འཁྱོངས་པའི་གྲུབ་འབྲས་ཤིག་ལྡན་པར་བགྱིས་ཏེ་ནུས་ཤུགས་
འཐོབ་པར་བྱེད། དེ་ཡིས་སུ་གང་ལ་ངོ་མཚར་ཆེ་བའི་ནུས་ཤུགས་སྦྱིན་
ནུས། དྲང་སྲོང་དང་ཆབ་སྲིད་པ་དག་ལ་ལྟོས་དང་། ལེགས་འགྲུབ་ཀྱི་
ཆེད་དུ་སྨོན་པ་དེས་ཁོང་ཚོར་ནུས་ཤུགས་རླབས་ཆེན་ཞིག་སྟོབ་པར་
བྱེད། ལྟ་ཚུལ་ཁྲོད་ཕུགས་བསམ་ཡོད་པའི་སྐྱེས་བུ་དེ་ཡི་བསམ་པར་
ས་སྒང་འདིར་ནུས་ཤུགས་དེ་ངེས་པར་དུ་བསྐྲུན་ཏེ་སའི་གོ་ལའི་སྟེང་
གོམ་ཁ་བསྒྱུར་དགོས། ཁོང་ལ་རང་གི་ཕུང་པོར་མ་ལྟོས་པར་རང་གི་
སེམས་ཁམས་རང་བཞིན་གྱི་ནུས་ཤུགས་རེག་ཡོད། རྒྱུ་མཚན་དེ་ནི་
ང་ཚོས་ངེས་པར་དུ་བསྒྲུབ་དགོས་པའི་བྱ་བཞག་ཅིག་རེད། གང་ཡིན་
ཞེ་ན། ཁོས་བསམ་པར་དེ་ནི་མི་མང་གི་ཆེད་དུ་ལེགས་པོ་ཞིག་དང་།
དེ་ལས་ཁོང་ལ་རླབས་ཆེན་གྱི་ནུས་ཤུགས་ཤིག་འཐོབ་པས་སོ། ། ཁོས་
ལེགས་འགྲུབ་མ་བྱུང་བ་དང་། སེམས་ཁམས་མི་སྐྱིད་ཅིང་སྐྱོ་སྣང་སྐྱེས་
ཏེ༑ སེམས་ཤུགས་ཆག་པའི་ཚོར་བ་སྐྱེས་པའི་དུས་སུའང་། ཁོས་དེ་
དག་སྦས་སྐུང་བྱེད་ཅིང་། མུ་མཐུད་དུ་བརྩོན་པ་བསྐྱེད་ཐུབ། མི་མང་
ཤོས་ཀྱིས་གོ་གནས་ཤིག་མངོན་འགྱུར་འོང་བ་དང་། ཕུགས་བསམ་
དང་ཡང་ན་དམིགས་ཡུལ་ཞིག་ལེགས་པར་འགྲུབ་པའི་མངོན་འདོད་
བརྒྱུད་ནས། གྲུབ་འབྲས་ཤིག་འདོད་པ་ལས་ནུས་ཤུགས་ཐོབ་པར་བྱེད།
ཁོང་ཚོ་སྐྱོ་སྣང་དང་། སྡུག་བསྔལ། ཡིད་ཆད་དང་འགྲོགས་ནས་ནུས་
ཤུགས་ཐོབ་པ་ཡིན། འདིའི་ཁོངས་སུ་ནུས་ཤུགས་ཀྱི་གཏོར་བཤིག་
ཡོད།
གལ་སྲིད་ཁྱེད་རང་དཀོན་མཆོག་ལ་དགའ་བའི་ཚེ། ཁྱེད་ཀྱིས་
འཇིག་རྟེན་ནང་གི་ཆེས་མཛེས་སྡུག་གི་དཀོན་མཆོག་བསྐྲུན་འདོད་ལ།
ཁྱེད་ཀྱིས་རང་ཉིད་ཁ་ལོ་བསྒྱུར་ཏེ། རང་ཉིད་ཐང་ཆད་དུ་འཇུག་པར་
བྱེད། ཁ་ལོ་སྒྱུར་མཁན་བེད་སྤྱོད་མེད་ཅིང་རེ་ཐག་ཆད་པར་གྱུར་བའི་
སྐབས་སུ། ཁྱེད་རང་ཡིད་ཞུམ་པར་འགྱུར། དེར་བརྟེན། ཁྱེད་རང་སྡུག་
བསྔལ་དང་ཡིད་མུག་པ་སྟེ། ལྡོག་ཕྱོགས་ཀྱི་ནུས་ཤུགས་ཡོད་པའི་འཚོ་
བའི་ནུས་ཤུགས་ཤིག་དང་འཕྲད་ངེས། དེ་བས། དེ་ན་འགལ་ཟླའི་རང་
བཞིན་མུ་མཐུད་དུ་གནས་སོ།།
དགེ་རྒན། སྐུ་ཞབས་ལགས། མི་ཞིག་གིས་ཅི་ཞིག་སྒྲུབ་བཞིན་
པར་དགའ་སྣང་མེད་པའི་སྐབས་སུ། ནུས་ཤུགས་དེ་གཏོར་བཤིག་
གཏོང་མི་ཐུབ་བམ། དཔེར་ན། ལྡུམ་ར་བ་ལྡུམ་རའི་ལས་ཀར་དགའ་
སྣང་ཡོད་དུས། དེ་ན་ནུས་ཤུགས་ཡོད་ལ། འདི་ནི་ནུས་ཤུགས་ངོ་མ་
ཞིག་མིན་ནམ། མི་གཞན་པར་དུས་ཀུན་ཏུ་ནུས་ཤུགས་མེད་དོ། །
ཀིར་ཤུ་ན་མུར་ཏི། གལ་སྲིད་ཁོང་གིས་ཅི་ཞིག་འདོད་པ་དེ་
མ་རེག་ན། ལྡུམ་ར་བ་དབུལ་བོ་དེ་ཡང་ཡིད་མུག་པར་འགྱུར། ཁྱེད་
རང་ནུས་ཤུགས་དང་ལྷན་དུ་དགའ་སྣང་ལ་འབྲེལ་ནས་ཡོད་ལ། ནུས་
ཤུགས་བྲལ་བ་དང་ལྷན་དུ་དགའ་སྣང་མེད་པར་འགྱུར། དེས་ན་ང་
ཚོ་མང་ཤོས་ཤིག་ལ་དོན་དངོས་སུ་ང་ཚོས་ཅི་ཞིག་སྒྲུབ་བཞིན་པར་
དགའ་སྣང་ཡོད།
ང་ཚོ་མང་ཤོས་ཀྱིས་རང་གི་ནུས་ཤུགས་དེ་དམིགས་འདུན་ལེགས་
འགྲུབ་དང་། གྲུབ་འབྲས་འཚོལ་བ། ཕུགས་བསམ་སྙེག་པ། བདེ་
འཇགས་ལ་མངོན་པར་ཕྱོགས་པ་སོགས་ལས་འདོན་པར་བྱེད། འུ་
ཅག་མང་ཤོས་ལ་མཚོན་ན་དེ་ནི་ནུས་ཤུགས་ཤིག་རེད། སྐྱེས་བུ་ཞིག་
གིས་དོན་བཟང་སྒྲུབ་པར་རྩོམ་པའི་ཚེ། ཁོང་གི་བྱ་འགུལ་གྱིས་ཁོང་
ལ་རླབས་ཆེན་གྱི་ནུས་ཤུགས་སྩོལ་ཞིང་། ཁོ་རང་ལེགས་འགྲུབ་མ
བྱུང་བའི་སྐབས་སུ། རང་ཉིད་ཡིད་མུག་གི་ཁྲོད་ཡོད་དེ། དེ་གཉིས་རྟག་
ཏུ་ལྷན་ཅིག་ཏུ་འགྲོགས་ནས་ཡོད། ནུས་ཤུགས་དེས་རྒྱུན་དུ་དེར་སྡུག་
བསྔལ་དང་སྐྱོ་ངལ་བསྣམ་འོང་།
ངོས་འཛིན་གྱི་ཁྲོད་ནུས་ཤུགས་ཀྱི་རྣམ་པ་འདི་ཧ་ཅང་གཏོར་
བཤིག་ཅན་ཞིག་ཡིན་ལ། ཁྱེད་ཀྱིས་སྡུག་བསྔལ་དང་། ཡིད་ཆད། ཡིད་
མུག་གིས་གཞོགས་འདེགས་མི་བྱེད་པའི་ནུས་ཤུགས་ཤིག་གསར་
གཏོད་བགྱི་བར་འཚོལ་ཞིབ་བྱེད་མི་འདོད་དམ། དེས་ན་ནུས་ཤུགས་
དེ་ལྟ་བུ་ཞིག་ཡོད་དམ། མི་ཞིག་གིས་རྙོག་འཛིང་ཡོད་པའི་སྤྱིར་བཏང་
གི་ནུས་ཤུགས་དེ་རྟོགས་ལ། མི་ཞིག་གིས་གྲུབ་འབྲས་སྙེག་པ་ལ་བརྟེན་
ནས་བྱུང་བའི་ནུས་ཤུགས་དེ་རྟོགས་པར་བྱེད། གལ་སྲིད་དེ་ཤེས་ན་ནི།
མི་ཞིག་གིས་དེ་ཟུར་དུ་ཕུད་ནས། ཡིད་ཆད་ཀྱིས་གཞོགས་འདེགས་
མ་བྱས་པའི་ནུས་ཤུགས་དེ་ནུས་ཤུགས་ཀྱི་རྣམ་པ་གཞན་དུ་ཡོད་མེད་
ལ་བརྟེན་ནས། དེ་ག་རང་གི་ཁྲོད་འཚོལ་ཞིབ་མི་འབྱུང་བར་འདོད་
དམ། འདི་ནི་དཀའ་ངལ་ཞིག་སྟེ།དེ་ལ་ཅུང་ཙམ་རིང་བལྟས་ཏེ་བསམ
གཞིགས་བྱོས་དང་། ང་ཚོ་ཐོག་མའི་གནད་དོན་དེར་ཕྱིར་འཇུག་པར་
བྱའོ། ། མེ་སྟག་ཁྲོད་ཀྱི་འཇིག་རྟེན་དང་། ཆེས་རྙོག་འཛིང་ཁྲོད་ཀྱི་
འཇིག་རྟེན་མཐོང་བར་བྱས་ཏེ། ཆབ་སྲིད་པ་རེ་རེས་དེ་ལ་ཤུགས་རྐྱེན་
ཐེབས་པར་བརྩོན་ཀྱིན་ཡོད་ལ། ཤུགས་རྐྱེན་རེ་རེས་དེ་ལ་ཁུང་བུ་རེ་
བརྟོལ་འོང་། གནས་བབ་འདི་དག་ཀུན་མཐོང་ནས། ང་ཚོར་ངེས་པར་
དུ་ཆ་ཚང་བའི་ལན་འདེབས་ཤིག་དགོས། སློབ་གསོ་བ་ཞིག་ཡིན་པའི་
ཆ་ནས། ཁྱེད་ཀྱིས་འདི་ལ་ཇི་ལྟར་ལན་འདེབས་བྱེད་དམ། ཁྱེད་ཀྱིས་
གཏོར་བཤིག་རང་བཞིན་ཅན་ཡིན་པའི་ནུས་ཤུགས་ལ་ལན་འདེབས་
པར་འདོད་དམ། ཡང་ན་གཏོག་བཤིག་རང་བཞིན་མིན་པའི་ནུས་
ཤུགས་ལ་ལན་འདེབས་པར་འདོད་དམ།
དགེ་རྒན། དེས་ན་གཏོར་བཤིག་གི་གྲིབ་གཟུགས་མེད་པའི་ནུས་
ཤུགས་དེ་ཅི་ཞིག་རེད་དམ།
ཀིར་ཤུ་ན་མུར་ཏི། དྲི་བ་དེ་འདྲ་མ་འདྲི་རོགས། ནམ་ཡང་དྲང་
ཕྱོགས་ཀྱི་དྲི་བ་འདྲི་མི་རུང་། ལྡོག་ཕྱོགས་ཀྱི་ཡ་ལན་མིན་པའི་དྲང་
ཕྱོགས་ཀྱི་ལན་འཚོལ་བར་རྒྱུན་དུ་ལྡོག་ཕྱོགས་ཀྱི་དྲི་བ་འདོན་དགོས།
ད་ནི་ལྡོག་ཕྱོགས་ཀྱི་བསམ་བློ་དེ་ཅི་ཞིག་རེད་དམ། གཏོར་
བཤིག་རང་བཞིན་མིན་པའི་ནུས་ཤུགས་འདི་ཅི་ཞིག་རེད་དམ། དེ་ནི་
དྲང་ཕྱོགས་ཀྱི་དྲི་བ་ཞིག་རེད།
ཆ་ཚང་བའི་ནུས་ཤུགས་འདི་ཅི་ཞིག་རེད་དམ། གཏོར་བཤིག་
རང་བཞིན་མིན་པའི་ཆ་ཚང་བའི་ནུས་ཤུགས་འདི་ང་ཚོའི་ཆེད་དུ་
འགྲེལ་བཤད་བགྱི་བར་ཡང་དག་པ་ཞིག་ཏུ་འདོད་དམ། ངས་དེར་
འགྲེལ་བཤད་རྒྱག་ཐུབ་བམ། གལ་སྲིད་ངས་དེར་འགྲེལ་བཤད་རྒྱག་
དགོས་ཚེ། དེ་ནི་ངག་ཐོག་ཙམ་གྱིས་མིན་པར། རྣམ་གཞག་གི་སྒོ་ནས་
གཞན་ལ་འགྲེལ་དགོས།
ཁྱེད་ཀྱིས་ལེགས་འགྲུབ་འབྱུང་བར་འདོད་པའི་སྐབས་ཐོག་
དེར། ནུས་ཤུགས་ནི་གཏོར་བཤིག་རང་བཞིན་གྱི་དངོས་པོ་ཞིག་ཡིན།
ལེགས་འགྲུབ་འབྱུང་འདོད་པའི་མངོན་འདོད་དེ་མཐའ་མའི་དམིགས་
སར་གྱུར་ཅིང་། ཁྱེད་ཀྱིས་དེ་ཡི་སླད་དུ་འཐབ་རྩོད་བྱེད། གལ་སྲིད་
ཁྱེད་ཀྱིས་དེ་ལེགས་འགྲུབ་མ་བྱུང་ཚེ། ཁྱེད་རང་ཡིད་མུག་པར་འགྱུར།
དེར་བརྟེན། ཁྱེད་ཀྱིས་དྲིས་པ་དེ་ནོར་འཁྲུལ་ཅན་གྱི་དྲི་བ་ཞིག་རེད་ལ།
གལ་སྲིད་མི་ཞིག་གིས་ཧ་ཅང་གཟབ་ནན་མ་བྱས་ན། ནོར་འཁྲུལ་ཡོད་
པའི་ལན་གྱི་རྗེས་སུ་འབྲང་ངེས། དེ་བས། དེའི་རྗེས་ཀྱི་དྲི་བ་དེ་ཅི་ཞིག་
ཡིན་ནམ། ཁྱེད་ཀྱིས་ཆ་ཚང་བའི་ནུས་ཤུགས་འདི་ཉམས་སུ་མྱོང་བར་
ང་ལ་རོགས་རམ་ཇི་ལྟར་བགྱིའམ། གལ་སྲིད་ངས་ཁྱེད་ལ་རོགས་རམ་
བྱེད་ཐུབ་ཚེ།ཁྱེད་རང་རོགས་རམ་མཁན་ལ་བརྟེན་འདོད་ཅིང་།གཅིག་
བྱས་ན།རོགས་རམ་བྱེད་མཁན་དེ་ནོར་འཁྲུལ་ཡིན། དེར་བརྟེན། ཁྱེད་
ཀྱིས་དྲི་བ་ཇི་ལྟར་འདོན་དགོས་སམ།
དགེ་རྒན། ད་ལྟའི་དུས་འདིར་འབྲེལ་ལམ་ཁྲོད་དུ་ཆ་ཚང་བའི་
ནུས་ཤུགས་འདི་ཉམས་སུ་མྱོང་བ་འོང་སྲིད་དམ།
ཀིར་ཤུ་ན་མུར་ཏི། ཁྱེད་ཀྱིས་ཐབས་ལམ་མི་འདྲ་བའི་ཐོག་ནས་
དྲི་བ་གཅིག་མཚུངས་དྲིས་སོང་། ཁྱེད་ཀྱིས་རང་གིས་མི་ཤེས་པའི་བྱ་
དངོས་སྐོར་ལ་རྒྱུན་དུ་དྲང་ཕྱོགས་ཀྱི་དྲི་བ་འདོན་ཀྱིན་འདུག ཁྱེད་ཀྱི་
དྲི་བ་དེ་དཀའ་ངལ་ལ་འབྲེལ་བ་མེད་པས། ད་ནི་ཁྱེད་ཀྱིས་དྲི་བ་ཇི་
ལྟར་འདྲི་འདོད་དམ།
དགེ་རྒན། ཁྱེད་ཀྱིས་བཤད་འདོད་པ་དེའི་དོན་ཏེ། ཡང་དག་
པའི་དྲི་བ་ནི་"ནམ་ཞིག་ངས་ནུས་ཤུགས་འདིའི་གཏོར་བཤིག་གི་རང་
བཞིན་མཐོང་ཐུབ་བམ་"ཞེས་པ་འདྲི་དགོས་སམ།
ཀིར་ཤུ་ན་མུར་ཏི། གཏོར་བཤིག་རང་བཞིན་ཡིན་པའི་ནུས་
ཤུགས་འདིའི་གོལ་སར་ལྟོས་དང་གཏོར་བཤིག་དེ་ཉིད་ལན་འདེབས་
ཡིན་ནོ། ། ཁྱེད་རང་ནུས་ཤུགས་འདིའི་གཏོར་བཤིག་གི་རང་བཞིན་
བརྒལ་ནས་འགྲོ་མི་ཐུབ་ཅིང་། གཞན་དེ་ཅི་ཞིག་ཡིན་པར་ཤོད་དང་།
ཁྱེད་རང་གསར་གཏོད་བྱས་པའི་གཏོར་བཤིག་རང་བཞིན་གྱི་
ནུས་ཤུགས་ཁྲོད་འཁོར་སྐྱོད་བྱེད་པར་མཚམས་འཇོག་ཐུབ་བམ། ཁྱེད་
ཀྱིས་གཞན་པ་དེ་ཅི་ཞིག་ཡིན་པར་རྩད་གཅོད་མི་བྱེད། ཁྱེད་ཀྱིས་
འདྲི་ཐུབ་པ་མཐའ་དག་ནི། "རང་གིས་བསྐྲན་པའི་གཏོར་བཤིག་གི
ནུས་ཤུགས་འདི་མཚམས་འཇོག་མི་སྲིད་དམ་"ཞེས་འདྲི། ཁྱེད་ཀྱིས་
ནུས་ཤུགས་ཁྲོད་དྲང་ཕྱོགས་ནས་འཚོལ་ཞིབ་བྱེད་མི་ནུས། དེ་ནི་ངེས་
པར་དུ་ལྡོག་ཕྱོགས་ནས་ཐབས་ལམ་བསྟེན་དགོས། གཞན་ལ་འཐོབ་
པའི་ཆེད་དོན་དངོས་ལ་གོ་རྟོགས་སད་པར་དྲང་ཕྱོགས་ནས་མིན་པར་
ལྡོག་ཕྱོགས་ནས་ཡིན་དགོས་ཏེ། རྒྱུ་མཚན་ནི་ཁྱེད་ཀྱིས་གཞན་དེ་མི་
ཤེས་པས་སོ། ། ཁྱེད་ཀྱིས་དྲང་ཕྱོགས་ཀྱི་སྒོ་ནས་ནུས་ཤུགས་ལ་འཚོལ་
ཞིབ་བྱེད་མི་ཐུབ། དྲང་ཕྱོགས་ཀྱི་སྒོ་ནས་མིན་པར་ལྡོག་ཕྱོགས་ཀྱི་སྒོ་
ནས་དོན་དངོས་ཀྱི་གོ་རྟོགས་གཞན་ལ་ཐོབ་པར་དེ་ནི་ངེས་པར་དུ་
ལྡོག་ཕྱོགས་ཀྱི་ཐབས་ལམ་ཞིག་ཡིན་དགོས། རྒྱུ་མཚན་ནི། ཁྱེད་ཀྱིས་
གཞན་པ་མི་ཤེས་པས་སོ། ། དེར་བརྟེན། འདུ་ཤེས་ཀྱི་ཁྲོད་ཁྱེད་ཀྱིས་
ཐབས་ལམ་དེ་ངེས་པར་དུ་ལྡོག་ཕྱོགས་ཡིན་དགོས་ཏེ། ཁྱེད་ཀྱིས་རང་
ཉིད་གཏོར་བཤིག་རང་བཞིན་ཅན་ཡིན་པའི་ནུས་ཤུགས་འདིའི་དོན་
དངོས་ཀྱི་ངོ་བོ་མཐོང་ཡོད།
ངས་ལྡོག་ཕྱོགས་ནས་རྟོགས་ཐུབ་བམ། ངས་ཐབས་ལམ་ཞིག་
སྦྱོང་ཐུབ་བམ། སེམས་ཀྱིས་རང་ཉིད་ལ་གུན་གསབ་མེད་པར་ཐབས་
ལམ་བརྒྱུད་ནས་བཅིངས་འགྲོལ་གཏོང་ཐུབ་བམ། དེ་ལྟར་ན། སེམས་
ནི་ནུས་ཤུགས་ཀྱི་གོམས་སྲོལ་སྣ་ཚོགས་ལ་སྒོ་ཕྱེས་པ་ཞིག་རེད།
འཇིག་རྟེན་ཧྲིལ་བོ་ནི་རྒྱ་ཆེ་ཞིང་རྙོག་འཛིང་གི་ཚང་མལ་ཞིག་
རེད། དེ་ལ་ཁྱོན་ཡོངས་ཀྱི་ལན་འདེབས་ཤིག་ཡོད་ངེས་ལ། ཁྱེད་ལ་ངེས་
པར་དུ་རང་གིས་དཀའ་ངལ་ཞིག་ལ་གདོང་གཏོད་པའི་རྒྱུན་ལྡན་གྱི་ནུས་
ཤུགས་ལས་ཁྱད་ཆོས་འདྲ་མིན་གྱི་ནུས་ཤུགས་ཤིག་ཡོད་ངེས། དཀའ་ངལ་
ཞིག་ལ་ཕྱོགས་པའི་རྒྱུན་ལྡན་གྱི་ཐབས་ལམ་དེ་ནི། ཡིད་ཆད་ལ་གཞོགས་
འདེགས་བྱེད་པ་དང་ཆབས་ཅིག རེ་བ། ཞེད་སྣང་། ལེགས་འགྲུབ་དང་
འདོད་བློ་ཁེངས་པའི་དུས་ཡུན་ཁྲོད་གནས་ཡོད། འདི་ནི་ཁ་གསལ་
གོ་བདེ་ཞིག་རེད། དེ་མཐའ་དག་ནི་སེམས་ཁམས་རང་བཞིན་གྱི་དོན་
དངོས་ཤིག་རེད།འདིར་ང་ཚོར་འཛམ་གླིང་གི་གནད་དོན་ཡོད་ལ། ཁྱེད་
རང་ངེས་པར་དུ་ཡིད་ཆད་ཀྱི་ནུས་ཤུགས་ཙམ་གྱིས་མིན་པར། ཡིད་
ཆད་ཀྱིས་མ་བསླད་པའི་ནུས་ཤུགས་དང་ལྷན་དུ་འཇུག་དགོས། གཏོར་
བཤིག་རང་བཞིན་མིན་པའི་ནུས་ཤུགས་དེ་སློང་བར་སེམས་པ་ངེས་
པར་དུ་ཡིད་ཆད་ཀྱི་ནུས་ཤུགས་ལས་གྲོལ་དགོས། འདི་ནི་འཛམ་གླིང་གི་
དཀའ་ངལ་ཞིག་སྟེ། ཁྱེད་ཀྱིས་དེ་ལ་ཇི་ལྟར་ལན་འདེབས་བྱེད་དམ། ཁྱེད་
ཀྱིས་”འདི་ནི་བྱ་བ་བསྒྲུབ་པར་ཡང་དག་པའི་དོན་དག་ཅིག་རེད་" ཅེས་
བློ་རྩེ་གཅིག་སྒྲིམ་དང་མྱོང་ཚོར། མངོན་འདོད་དང་ལྷན་དུ་དྲང་བདེན་
གྱི་སྒོ་ནས་དེ་ལ་ལན་འདེབས་བྱེད་དམ། གལ་སྲིད་དེ་ལྟར་བགྱི་ན་
ནི། ཁྱེད་ཀྱིས་ཡིད་ཆད་ཀྱི་ནུས་ཤུགས་དང་ལྷན་དུ་དེར་ལན་སྤྲོད་པར་
བྱེད་ལ། ཡང་ན་ཁྱེད་ཀྱིས་ནུས་ཤུགས་འདྲ་མིན་ལྷན་དུ་སྤུངས་ཏེ་དེར་
ལྟ་བར་བྱེད་དམ། གལ་སྲིད་ཁྱེད་ཀྱིས་ནུས་ཤུགས་གསར་པའི་རིགས
ཀྱིས་ཆ་ཚང་བའི་དཀའ་ངལ་ལ་བལྟས་ན། ཁྱེད་ལ་ཡང་དག་པའི་ལན་
འདེབས་ཤིག་ཡོད་ངེས།
དགེ་རྒན། ཚོར་སྣང་འདིའི་འབྲེལ་ལམ་སྐོར་ལ་དེ་ལས་ཅུང་མང་
པོ་བཤད་འདོད་དེ། ཁྱེད་ཀྱིས་དེར་གོ་བརྡ་ཙམ་སྤྲོད་བཞིན་འདུག དེ་
ལྟ་བུའི་སློབ་གསོའི་རེ་བ་མེད་པར་བརྟེན། ང་ཚོས་རང་གི་སློབ་གསོ་
བརྒྱུད་ནས་ཡིད་ཆད་ཀྱི་ནུས་ཤུགས་དེར་རྒྱུན་སྲིང་བཞིན་ཡོད། ང་
ཚོས་ངོས་ལེན་ཡོད་པའི་ཐ་སྙད་ཀྱི་འདུ་ཤེས་ཁྲོད་ནས་སློབ་གསོ་འཐོབ་
ཐུབ་བམ། ད་དུང་གཞན་ལ་ཡོད་དམ། ངེས་གཏན་གྱི་སློབ་ཚན་སློབ
ཁྲིད་བྱེད་པར་ཞུགས་ཟིན་པའི་མི་ཞིག་གིས་ཡང་དག་པའི་སྒོ་ནས་
འཁྲིད་ཐུབ་བམ། ད་དུང་ཆ་ཚང་ཞིང་ཡོངས་སུ་རྫོགས་པའི་ཚོར་སྣང་
དེ་རྙེད་ཐུབ་བམ། བརྩེ་བའི་ཚོར་སྣང་གིས་ཁོས་སྒྲུབ་བཞིན་པའི་བྱ་
དངོས་ལ་ཆ་ཚང་བའི་བློ་རྩེ་གཅིག་སྒྲིམ་དང་། ཀུན་སློང་ཡང་མེད་པར་
ཁོང་གིས་དེ་སྒྲུབ་ཐུབ་བམ། ནུས་ཤུགས་ཀྱི་འབྱུང་ཁུངས་གསར་པར་
སྒོ་འབྱེད་ཅིང་།སེམས་པ་དེ་རྒྱུན་སྐྱོང་བར་རོགས་རམ་བྱེད་ཐུབ་བམ།
ཀིར་ཤུ་ན་མུར་ཏི། ཁྱེད་ཀྱིས་ཚོད་དཔག་དག་ངོ་སྤྲོད་བྱེད་
བཞིན་པ་སྟེ། དེ་དག་ནི་དོན་དངོས་མིན་ནོ། ། ཁྱེད་ཀྱིས་རང་ལ་བརྩེ་
བ་མེད་པར་མཐོང་ཞིང་། སྐབས་རེར་སྤྲིན་པའི་ཁྲོད་སྒོ་མོ་ཕྱེས་ནས་
ཡོད་ལ། ཁྱེད་ཀྱིས་འོད་ཀྱི་མདངས་དེ་མཐོང་ངེས། འོན་ཀྱང་། སྐབས་
སྐབས་སུ་ཁྱེད་རང་དོན་དངོས་དང་ལྷན་དུ་སྦྲེལ་མི་ཐུབ་ཅིང་། ཁྱེད་
རང་ཚོད་དཔག་དང་ལྷན་དུ་འབྲེལ་ནས་ཡོད། གལ་སྲིད་ཁྱེད་རང་
དོན་དངོས་དང་ལྷན་དུ་འབྲེལ་བཞིན་ཡོད་ན། དེ་ནས་ཁྱེད་ཀྱིས་ལན་
འདེབས་ཐུབ།
སྐབས་རེར་ངས་བློ་རྩེ་གཅིག་སྒྲིམ་ལ་དོ་སྣང་བྱེད་ཀྱིན་ཡོད།
དངོས་པོ་ཞིག་ཕྱིར་འཐོབ་པར་འདོད་པའི་ཀུན་སློང་མེད་པར་མོས་
པ་བྱེད་ཅེས་པའི་བསྒྲགས་གཏམ་གལ་ཆེན་དེ་ཚད་ལྡན་ཞིག་མ་རེད
ཁྱེད་ཀྱིས་སྐབས་རེར་འདི་ལྟར་བགྱི་མོད། འོན་ཀྱང་། ཁྱེད་ཀྱིས་ཉིན་
གཅིག་མིན་པར་ཉིན་སུམ་བརྒྱ་དྲུག་ཅུ་རེ་ལྔར་སྒྲུབ་དགོས།
དགེ་རྒན།ངས་དེ་ཤེས་པར་བརྟེན། ངས་བྱ་བ་ཅི་ཞིག་བསྒྲུབ་
ནའང་། འདིའི་ཁྲོད་ནས་ཁ་སྣོན་ཞིག་སྙོམ་སྒྲིག་བྱེད་འདོད།
ཀིར་ཤུ་ན་མུར་ཏི། ཁྱེད་ཀྱིས་དགེ་མཚན་མེད་པའི་ཁྲོད་ཁ་སྣོན
བགྱི་མི་ཐུབ་ཅིང་། གཏོར་བཤིག་རང་བཞིན་གྱི་ཁྲོད་གསར་གཏོད་
ནུས་པའི་དངོས་པོ་སྣོན་མི་ཐུབ། གསར་གཏོད་ནུས་པའི་བྱ་དངོས་
འོང་བའི་སླད་དུ་གཏོར་བཤིག་གཏོང་བའི་བྱ་དངོས་དེ་མཚམས་འཇོག་
པར་བྱེད།
ཁྱེད་ལ་ཁོམ་ལོང་གི་དུས་ཚོད་ཡོད་དེ། ཁྱེད་ཀྱིས་སྒོམ་སྒྲུབ་བྱེད་
པར་ཁོམ་ལོང་གི་དུས་ཚོད་ཡོད། ཚོར་ཤེས་སྐྱེན་པོ་མེད་པར་གྱུར་ཚེ།
ཁྱེད་ཀྱིས་རང་གི་སེམས་རྒྱུད་ནས་གཏོར་བཤིག་གི་ནུས་ཤུགས་གསར་
གཏོད་བགྱི་དགོས། དེ་ནི་རྒྱུན་འཁྱོངས་དགོས་པའི་གོ་རྟོགས་ཀྱི་བརྒྱུད་
རིམ་ཞིག་སྟེ། གཞན་གྱི་ཆེད་དུ་སྒེའུ་ཁུང་ཕྱེ་བར་རྒྱུན་འཁྱོངས་བྱོས།
དེ་ནི་དུས་ཀུན་ཆ་ཚང་བའི་བརྒྱུད་རིམ་ཞིག་རེད།
དེ་རུ་སེམས་ཁམས་རང་བཞིན་གྱི་ཁོར་ཡུག་ཅིག་ཡོད་པ་དེ་གལ་
ཆེ་ཞིང་། དེའི་དོན་ནི་སློབ་ཁྲིད་ཁྲོད་ཀྱི་འབྲེལ་ལམ་དང་དེ་ལ་རྟོག་
དཔྱོད་ཀྱི་ནུས་པ་ཕྲ་མོ་ངེས་པར་མཁོ། གལ་སྲིད་སེམས་པར་མཐར་
ཐུག་ཡོད་ན། ཁྱེད་ལ་རྟོག་དཔྱོད་ཀྱི་ནུས་པ་ཕྲ་མོ་དང་འཁྲུག་ཆ་དོད་
པོ་འོང་མི་ནུས། གལ་སྲིད་ཁྱེད་ཀྱིས་གྲུབ་དོན་ཞིག་དང་། རླབས་ཆེ་
བའི་ལག་རྩལ་མང་པོ་ཤེས་པའི་ཉམས་མྱོང་ཁྲོད་ནས་བསམ་བློ་གཏོང་
བཞིན་ཡོད་ན། ཁྱེད་ལ་རྟོག་དཔྱོད་ཀྱིས་ནུས་པ་ཕྲ་མོ་དང་འཁྲུག་ཆ་
དོད་པོ་ཡོད་མི་ནུས་སོ། །
ཁྱེད་ཀྱིས་ནམ་ཡང་འཆར་སྣང་དང་ལྟ་གྲུབ་ཀྱི་ཁྲོད་གཏིང་ཟབ་
པའི་རྩ་བ་ཚུགས་ཡོད་པའི་མི་སུ་གང་ལ་གླེང་མོལ་བྱེད་མྱོང་ངམ།
ཁོང་ལ་རྟོག་དཔྱོད་ཀྱི་ནུས་པ་ཕྲ་མོ་དང་འཁྲུག་ཆ་དོད་པོ་མེད་ཅིང།
རྟོག་དཔྱོད་ཀྱི་ནུས་པ་ཕྲ་མོ་དང་འཁྲུག་ཆ་དོད་པོ་སློང་བ་ལ་སེམས་
པར་རྟོད་ས་ཅི་ཡང་མེད་དོ། །
དགེ་རྒན། གནས་སྟངས་དག་བཀོད་སྒྲིག་བྱེད་པ་འོང་སྲིད་དམ།
དེ་ནས་རྟོག་དཔྱོད་ཀྱི་ནུས་པ་ཕྲ་མོ་དང་འཁྲུག་ཆ་དོད་པོ་འདི་དངོས་
ཡོད་ཁྲོད་འབྱུང་ངམ། འདི་ཉིད་རྒྱུན་དུ་རྩ་འཛུགས་དག་གི་ཁོངས་སུ་
བསྐྲུན་རྒྱུ་འོང་མི་སྲིད་དོ། །
ཀིར་ཤུ་ན་མུར་ཏི། མི་ཞིག་གིས་འབྲེལ་ལམ་ཁྲོད་རྒྱབ་འགལ་
མེད་ཅིང། འགོག་རྒོལ་ཡང་མེད་པ་ཇི་ལྟར་བསྐྲུན་ཐུབ་བམ། འདྲ་
མཉམ་ཀྱི་འདུ་ཤེས་ཤིག་ཇི་ལྟར་འབྱུང་བར་བགྱིའམ། གལ་སྲིད་ཁྱེད་
ཀྱིས་མྱོང་ཚོར་དེ་བསྐྲུན་ཐུབ་ན། དེའི་རྗེས་ཀྱི་གོ་རིམ་དེ་ཅི་ཞིག་རེད་
དམ། དེའི་རྗེས་སུ་གོ་རིམ་ཞིག་ཡོད་དམ། ཀུན་གྱི་ཐོག་མར་རྩ་
འཛུགས་ཤིག་གི་ཁྲོད་ཕན་ཚུན་གྱི་ཡིད་ཆེས་དེ་བསྐྲུན་ནུས་སམ། དེ་
བསྐྲུན་པར་རང་གི་ཕྱོགས་དང་གཞན་གྱི་ཕྱོགས་སུ་རྣམ་དཔྱོད་བཟང་
པོ་ཞིག་ངེས་པར་དགོས་སོ།།
དགེ་རྒན། ཁྱེད་ཀྱིས་བཤད་རྒྱུར། དཀའ་ངལ་ནི་མཐོ་དམན་གྱི་
འདུ་ཤེས་མེད་པ་ཞིག་དང་། མྱོང་ཚོར་ཆ་ཚང་བ་འདིའི་གོ་རྟོགས་དང་
ལྷན་དུ་འབྲེལ་ལམ་ཇི་ལྟར་སྐྲུན་པར་བྱེད་པ་དེ་རེད།
ཀིར་ཤུ་ན་མུར་ཏི། ང་ཚོས་ཆ་ཚང་བའི་ཚོར་ཤེས་འདིའི་ཐད་
ནས་གང་ཡང་ཤེས་ཀྱི་མེད། འོན་ཀྱང་། ང་ཚོས་ནུས་ཤུགས་ཀྱི་ངེས
གཏན་རྣམ་པའི་གཏོར་བཤིག་གི་རང་བཞིན་དང་། སེམས་ཀྱིས་རང་
ཉིད་དཀའ་རྙོག་དེ་ལས་གྲོལ་བར་བརྩོན་པ་ཤེས་ཀྱི་ཡོད།
ང་ཚོས་དེར་ངེས་པར་དུ་འདྲ་མཉམ་ཡོད་པ་ཤེས་ལ། དེ་རུ་ཤོག་
ཁག་དང་ཚོ་ཁག་ཡོད་ཅིང་། ང་ཚོས་དཔལ་འབྱོར་གྱི་གནས་བབ་ཐད་
ཁོ་ནར་ནུས་པ་འདོན་བཞིན་པ་དང༌། གཏོར་བཤིག་ཡོད་པའི་ནུས་
ཤུགས་ཀྱི་རང་བཞིན་ལ་གོ་རྟོགས་མེད་པའི་སྐབས་སུ། འདྲ་མཉམ་དེ་
ངོས་ལེན་བྱེད་མི་ཐུབ། དེ་ནི་བསྐྲུན་དགོས་པའི་དཔལ་འབྱོར་གྱི་འདྲ་
མཉམ་ཞིག་མིན་པར། དེ་ནི་ཚད་གཞི་རེ་རེའི་ཐད་ཀྱི་འདྲ་མཉམ་ཞིག་
རེད། གལ་སྲིད་ཁྱེད་ཀྱིས་དེ་བསྐྲུན་པར་མི་བགྱི་བ་དང་། ཐོག་མའི་
དུས་ནས་རང་ཉིད་ཀྱི་རྒྱུད་དུ་བསྐྲན་ན་ནི། ང་ཚོར་འབྲེལ་བ་ཅི་ཡང་
མེད་དོ།། ང་ཚོས་ཐབས་ལམ་གྱི་འདྲ་མཉམ་མིན་པར། འདུ་ཤེས་ཁྲོད་
ཀྱི་འདྲ་མཉམ་ཇི་ལྟར་བསྐྲུན་པར་བསམ་གཞིགས་བྱས་ཏེ་དུས་ཚོད
སྐྱེལ་ཐུབ་བམ། ང་ཚོའི་བར་གྱི་འདྲ་མཉམ་གྱི་ཚོར་སྣང་འདིའི་ཁྲོད་
ཧེ་བག་མཐའ་དག་འགྱུར་རུང་བ་ང་ཚོ་ལྷན་དུ་འཛོམས་ནས་བསྐྲུན་
ཐུབ་བམ། དེ་ལྟར་ན་ང་ཚོར་རང་དབང་ཐོབ་ཡོད། ང་ཚོས་ངེས་པར་
དུ་ཅུང་བདེན་ཁ་སྟེར་དགོས་པ་ནི་འདི་ལྟ་སྟེ། ཉུང་མཐར་ཡང་ང་ཚོ་ཁ་
ཤས་ཀྱིས་ལམ་ཟུར་དུ་གོམ་པ་སྤོ་བཞིན་ཡོད། ང་ཚོ་ཁ་ཤས་ཀྱིས་གོམ་
པ་དལ་བུར་སྤོ་ཡང་། ཁ་ཤས་ཀྱིས་མགྱོགས་པོར་སྤོ་སྲིད། འོན་ཀྱང་།
དེ་ནི་ཁ་ཕྱོགས་གཅིག་ཏུ་ཡོད་ལ། ཁ་ཕྱོགས་དེ་འདྲ་མཉམ་ཡིན། གལ་
སྲིད་ཁྱེད་ཀྱིས་ཡིད་ཆད་པའི་ནུས་ཤུགས་ཀྱི་ཞ་འཐེང་བྱེད་པའི་ཤུགས་
རྐྱེན་མཐོང་ངེས་ལ། ཁྱེད་ཀྱིས་དེ་ངེས་པར་དུ་འདོར་བར་འདོད། དེ་ནི་
དོན་དངོས་སུ་མི་ཞིག་གི་ཁ་ཕྱོགས་འཇིག་རྟེན་ལ་ཕྱིར་ལྡོག་པ་ཡིན།
གལ་སྲིད་ཁྱེད་རང་འདིའི་ཆེད་དུ་འཚོ་ཞིང་གནས་ཡོད་ན། དེའི་དོན་
ནི་ཁྱེད་རང་གི་འཇིག་རྟེན་ལ་བཟུང་བའི་འབྲེལ་ལམ་དེ་ནི་ཁྱོན་ཡོངས་
ནས་ཐ་དད་དང་།དེས་རླབས་ཆེན་གྱི་སྒོ་མང་པོ་ཕྱེས་ཡོད།

ལེའུ་བཅུ་པ། གསོན་ཤུགས་རྒྱས་པའི་སྐོར།

དགེ་རྒན། ངའི་བསམ་པར་ང་ཚོ་ཡང་དག་པའི་དྲི་བ་ཇི་ལྟར་
འདྲི་བའི་གནད་དོན་ཁྲོད་འཇུག་མི་ཐུབ་པར་སྙམ། སྤྱིར་བཏང་ནས་ང་
ཚོས་བྱ་དངོས་ཀྱི་ཆེད་དུ་ལན་འདེབས་འཚོལ་བ་དང་། ཐབས་ལམ་དེར་
སྙེག་པ། རྒྱུ་མཚན་གསར་དུ་འཚོལ་བར་དྲི་བ་འདྲི་བཞིན་ཡོད། མི་ཞིག་
ཅིའི་ཕྱིར་ཁོང་ཁྲོ་ལངས་པ་དང་། ཅིའི་ཕྱིར་མི་ཞིག་ཕྲག་དོག་ཅན་ཡིན་
པ་འཚོལ་བར་དྲི་བ་འདྲི་བཞིན་ཡོད། ད་ནི་དྲི་བ་འདྲི་བའི་ཁྱད་ཆོས་དེ་
རང་ཉིད་དང་བྱིས་པའི་རྒྱུད་ནས་བསྔོགས་འདོན་བྱེད་ཐུབ་ཅིང་། དེ་ལྟར་
ན༑ རྒྱུ་མཚན་འཚོལ་བ་ཁོ་ན་མིན་ལ། ཡང་ན། ཐབས་ལམ་མེད་པར་
འཚོལ་ཞིབ་ཁོ་ན་ཡོད་སྲིད། བྱིས་པར་མཚོན་ན། དེ་ནི་ང་ཚོའི་ཐབས་
ལམ་ལ་འཇུག་པའི་ཁྲོད་ཐོག་མའི་གལ་ཆེའི་རང་བཞིན་ལ་ཡང་དག་
པའི་དྲི་བ་འདོན་པའི་གནད་དོན་ཞིག་མ་ཡིན་ནམ།
ཀིར་ཤུ་ན་མུར་ཏི། ང་ཚོས་བྱ་དངོས་གང་ཡང་རུང་བར་དོགས་
སློང་ཇི་ལྟར་བགྱི་དགོས་སམ། ནམ་ཞིག་ང་ཚོས་རང་ཉིད་དང་། ཡང་
ན༑ དབང་འཛིན་པ། སློབ་གསོའི་ལམ་ལུགས་ལ་དྲི་བ་འདོན་པར་
བྱེད་དམ། "དྲི་བ་"ཞེས་པའི་ཐ་སྙད་དེའི་དོན་དག་ཅི་ཞིག་ཡིན་ནམ།
ངའི་བསམ་པར་གལ་སྲིད་ང་ཚོའི་རྒྱུད་ལ་རང་ཉིད་སྐྱོན་བརྗོད་ཀྱི་གོ་
རྟོགས་དེ་དབེན་པར་གྱུར་ན། ང་ཚོས་ཚོར་བཞིན་པ་དང་སེམས་ཀྱིན་
པ༑ སྒྲུབ་བཞིན་པར་གོ་རྟོགས་ཅི་ཞིག་ཡོད་དམ། དེ་ལྟར་སྐྱོན་བརྗོད་
ཀྱི་གོ་རྟོགས་འདི་སློང་བར། ང་ཚོས་ཇི་ལྟར་དོགས་སློང་དང་རྟོགས་པ་
སད་དུ་འཇུག་དགོས་སམ། གལ་སྲིད་ང་ཚོ་འདི་ལ་འཇུག་ན་ནི། དེས་
བྱིས་པའི་རྒྱུད་ལ་རང་ཉིད་སྐྱོན་བརྗོད་ཀྱི་ནུས་པ་དང་སྐྱོན་བརྗོད་ཀྱི་གོ་
རྟོགས་སློང་བར་ཕན་ཐོགས་ཡོད་སྲིད། ང་ཚོས་དེའི་སྐོར་ཇི་ལྟར་མགོ་
སྙོམས་པོར་བྱེད་དམ། དོགས་སློང་གིས་ང་ལ་ཅི་ཞིག་བསྐྲུན་ནམ།
ངས་རང་ཉིད་ལ་ནམ་ཡང་དོགས་སློང་བྱེད་མྱོང་ངམ། ངས་ང་རང་
ཇི་ལྟར་དཀྱུས་མ་ཞིག་ཡིན་པ་མཐོང་ངམ། ཡང་ན་ངས་རང་ཉིད་ལ་
དོགས་སློང་བྱེད་ཅིང་། འགྲེལ་བཤད་ཅིག་འཚོལ་ཞིང་དེར་འཇུག་པར་
བྱེད་དམ། མི་ཞིག་གི་མགོ་སྙོམས་པའི་ཚད་དེ་གསར་དུ་འཚོལ་བ་ནི་
ཧ་ཅང་ཡིད་སྐྱོ་བ་ཞིག་རེད། དེ་ལྟར། མི་ཞིག་གིས་དྲི་བ་མི་འདོན་ཞིང་།
ནམ་ཡང་དེ་ལས་བརྒལ་བར་མི་བྱེད་དོ། །
ང་ཚོ་དེར་ཕྱོགས་གཞན་ཞིག་ནས་འགོ་རྩོམ་པར་འཇུག་པར་
གྱིས་དང༌། ང་ཚོའི་ཆ་ཤས་ཆེས་ཉུང་ཤས་ཤིག་འཚོ་ཞིང་གནས་ཡོད།
ང་ཚོའི་ཆ་ཤས་ཉུང་ཤས་ཤིག་གིས་རྡིག་སྒྲ་སྒྲོག་གིན་ཡོད་ལ། ལྷག་མ་
ནི་གཉིད་དུ་ཡུར་ནས་ཡོད། རྡིག་སྒྲ་སྒྲོག་བཞིན་པའི་ཆ་ཤས་ཉུང་ངུ་
དེ་ཡང་རིམ་གྱིས་ལྡབ་ལྡིབ་ཏུ་འགྱུར་ཞིང་། གཡང་གཟར་དུ་ལྷུང་ནས་
མེད་པར་འགྱུར་ངེས།
མི་ཞིག་གིས་མི་བུ་ཆ་ཚང་བ་ཞིག་ཏུ་འགྱུར་བའི་དོན་ཅི་ཞིག་
ཡིན་པ་ཤེས་ཡོད་དམ། དོན་དངོས་སུ་མི་ཞིག་འཚོ་ཞིང་གནས་མེད་
ལ༑ གནད་དོན་ནི་ཆ་ཚང་བའི་སྒོ་ནས་འཚོ་ཞིང་གནས་རྒྱུ་དང་། ཚད་
ལས་བརྒལ་བ་ལོངས་སུ་མི་སྤྱོད་པར་བདེ་ཐང་གི་ཁྲོད་ནས་འཚོ་རྒྱུ།
ཀུན་སློང་གི་སྒོ་ནས་ཚོར་ཤེས་སྐྱེན་པོར་བྱ་རྒྱུ། གདུང་སེམས་མཉམ་སྐྱེ་
ཡི་ནུས་པ་ཡོད་པ། བསམ་བློ་བདེ་ཐང་ཡོད་པ་ཞིག་དགོས། དེ་མིན་མི་
ནི་བེམ་པོ་དང་མཚུངས་སོ། །
ཁྱེད་ཀྱིས་ཆ་ཚང་བའི་སྒོ་ནས་རང་གི་སེམས་པར་ཇི་ལྟར་རྟོགས་
པ་སད་དུ་འཇུག་འདོད་དམ། དེ་ནི་ཁྱེད་ཀྱི་དཀའ་ངལ་ཞིག་ཡིན་ལ།
ཁྱེད་ཀྱིས་རང་གི་མྱོང་བ་དང་། རང་གི་ཚོར་བ། ཕྱི་ནང་གང་ཡིན་ཆ་
ཚང་བའི་སྒོ་ནས་ཁྱེད་རང་འཚོ་ཞིང་གནས་པ་དེ། ཁྱེད་ཀྱིས་ཇི་ལྟར་
མཐོང་ཐུབ་བམ། ཁྱེད་ཀྱིས་སློབ་མ་དེ་དག་ལ་ཆག་གྲུམ་མ་ཤོར་བའི་
འཚོ་གནས་ཀྱི་ཚོར་སྣང་འདི་ཇི་ལྟར་སློང་བར་བྱེད་དམ།
དེ་ལྟར་ན་དེ་བསྒྲུབ་པར་ཐབས་ལམ་གཉིས་ཁོ་ན་ཡོད་དེ། ཁྱེད་
ཀྱི་རྒྱུད་དུ་ཡོད་པ་དེ་ཧ་ཅང་ཁ་ཚ་དགོས་གཏུགས་ཅན་ཞིག་སྟེ། དེ་
ཡིས་འགལ་འདུ་ཡོད་ཚད་འཇོམས་པར་བྱེད། ཡང་ན། ཁྱེད་ཀྱིས་རྟོག་
ཞིབ་ནུས་པའི་ཐབས་ལམ་ཞིག་འཚོལ་དགོས་ཏེ། བསམ་བཞིན་དུ་
ཁྱེད་ཀྱིས་སྒྲུབ་བཞིན་པའི་བྱ་དངོས་ཡོད་ཚད་ལ་རྟོག་ཞིབ་འགོ་རྩོམ་
པར་བྱེད་ལ། གོ་རྟོགས་རིགས་ཤིག་གིས་བར་མཚམས་མེད་པར་ཁྱེད་
ཀྱི་རྒྱུད་ལ་རྟོག་ཞིབ་བྱེད་པར་དྲི་བ་འདོན་པར་བྱེད། དེ་ནས་ཡོན་ཏན་
གསར་པ་ཞིག་དངོས་སུ་འབྱུང་བས་སྐྱོན་གྱི་རིགས་མཐའ་དག་ཕྱི་
རོལ་དུ་རང་སོར་གནས་པར་བྱེད་དོ། ། ད་ནི་ཁྱེད་རང་མི་ཞིག་ཡིན་
པའམ། དགེ་རྒན་ཞིག་ཡིན་པའི་ཆ་ནས་སྒྲུབ་བཞིན་པ་དེ་གང་ཞིག་
ཡིན་ནམ།
དགེ་རྒན། མི་ཞིག་གིས་མུ་མཐུད་དུ་དྲི་བ་འདོན་པར་བྱེད་པའམ།
ཡང་ན་དྲི་བ་དེར་རང་གི་སྒུལ་ཤུགས་ཤིག་ཡོད་དམ།
ཀིར་ཤུ་ན་མུར་ཏི། གལ་སྲིད་དེར་སྒུལ་ཤུགས་ཤིག་མེད་ན།
ཁྱེད་ཀྱིས་བྱ་བ་ཆུང་ངུ་ནས་འགོ་རྩོམ་པར་བྱེད་དགོས། ཁྱེད་ཀྱིས་དེ་
ལྟར་བྱེད་མྱོང་མེད་དམ། ཆེ་ས་ནས་མིན་པར་ཆུང་ས་ནས་འགོ་རྩོམ་
པར་གྱིས་དང་། སྐྱོན་བརྗོད་ཀྱི་ཚད་བཀག་མེད་པར་ཁྱེད་ཀྱི་གོན་པ་
གྱོན་ཚུལ། ཁྱེད་ཀྱིས་ཅི་ཞིག་ཤོད་པ། ཁྱེད་ཀྱིས་ལམ་ཁར་ཇི་ལྟར་ལྟ་
བར་འཚོལ་ཞིབ་རྩོམ་པར་གྱིས་དང་། སྒུལ་ཤུགས་སུ་འགྱུར་བ་དང་
ཡོད་ཚད་མཐར་སྐྱེལ་བའི་སྒུལ་ཤུགས་དེ་ཉིད་ཀྱིས་གཞན་དག་ལ་གོ་
རྟོགས་རྙེད་པར་ཇི་ལྟར་རྟོག་ཞིབ་དང་གཟབ་ནན་གྱིས་ཉན་གྱིན་ཡོད་
དམ།
དེ་རུ་སྒུལ་ཤུགས་ཤིག་ཡོད་པ་དེར་ཁྱེད་ཀྱིས་བློ་རྩེ་གཅིག་ཏུ
སྒྲིམ་མི་དགོས་མོད། འོན་ཀྱང་། བྱ་དངོས་ཆུང་ངུ་ཞིག་ལ་བལྟས་ན་
མ་གཏོགས་ཁྱེད་ཀྱིས་མངོན་གྱུར་བྱེད་མི་ནུས། ད་དུང་ཁྱེད་ཀྱིས་རང་
ཉིད་གཏན་གྱི་ལྟ་རྟོག་འདིའི་ནང་དུ་ཚུད་མེད་པར་རྟོགས་དགོས། ཆུང་
ས་ནས་མི་ཞིག་གི་གོན་པ་གྱོན་པ་དང་ཆེ་ས་ནས་ནམ་མཁར་ལྟ་བ་
དང་། ད་དུང་དེ་ལས་བརྒལ་བར་བགྱི་དགོས་སོ། ། དེ་ལྟར་ན། ཁྱེད་ཀྱི་
སེམས་པས་བྱ་དངོས་ཆུང་ངུར་རྟོག་ཞིབ་བྱེད་པ་ཙམ་མིན་པར། རྒྱུན་
མཐུད་ནས་དོ་སྣང་བྱེད་པ་འདིར་མི་ཞིག་འགྲིག་གམ་ཡང་ན་ནོར་བ།
ཞེད་སྣང་སྐྱེ་ཡི་ཡོད་མེད་དང་། གཏན་གྱི་མངོན་འདོད་འགེང་བར་བྱེད་
པ་ལྟ་བུ། དབང་འཛིན་པ་ལྟ་བུ། གཞན་ཡང་རྒྱ་ཆེ་བའི་གནད་དོན་ལྟ་
བུ༑ རྒྱལ་ཁབ་ཀྱི་ལེགས་པའི་ཆ་ལྟ་བུ་དང་། གཏིང་ཟབ་པའི་གནད་
དོན་ཐད་ལ་རྟོག་ཞིབ་བྱེད་ཀྱིན་ཡོད། དེ་བས། སེམས་ཀྱིས་བྱ་དངོས་
ཆུང་ངུར་རྟོག་ཞིབ་བྱེད་ཐུབ་ཅིང་། བྱ་དངོས་ཆུང་ངུའི་ནང་མི་ཆུད་པར་
གནས་གཞན་དུ་སྤོ་བར་ནུས། དེ་ནས་ཆེས་རླབས་ཆེ་བའི་གནད་དོན་
མང་པོ་ཉར་ཚགས་བྱེད་ཐུབ།
དགེ་རྒན། ཐབས་ལམ་གང་ཞིག་ཏུ་གཏན་གྱི་རྟོག་ཞིབ་འདི་ཉིད་
ཡོད་ཅིང་། བྱ་དངོས་ཆུང་ངུའི་ནང་མ་འཐིམ་པར་བྱ་དངོས་ཆུང་ངུར་
གོ་རྟོགས་རྙེད་པའི་སེམས་ཀྱི་གནས་བབ་ཅི་འདྲ་ཡིན་ནམ།
ཀིར་ཤུ་ན་མུར་ཏི། ཅིའི་ཕྱིར་ཁྱེད་རང་བྱ་དངོས་ཆུང་ངུའི་ནང་དུ་
ཚུད་ཀྱི་ཡོད་དམ། ཁྱེད་རང་བྱ་དངོས་ཆུང་ངུའི་བཙོན་པར་གྱུར་པའི་
བྱ་དངོས་དེ་ཅི་ཞིག་ཡིན་ནམ།
དགེ་རྒན། ངའི་བསམ་ཚུལ་ལྟར་ན། ད་དུང་ང་རང་བྱ་དངོས་ཆུང་
ངུའི་ནང་དུ་ཚུད་པར་མི་འདོད།
ཀིར་ཤུ་ན་མུར་ཏིས། ངས་བྱ་དངོས་ཆུང་ངུའི་སྟེང་བློ་རྩེ་གཅིག་
ཏུ་སྒྲིམ་དགོས་མོད། འོན་ཀྱང་། མི་མང་ཤོས་ཤིག་ནི་ཁོང་ཚོས་བློ་རྩེ་
གཅིག་སྒྲིམ་བྱེད་པའི་སྐབས་ཐོག་དེར་དེ་དག་གི་ཁྲོད་ཚུད་ནས་ཡོད།
བློ་རྩེ་གཅིག་སྒྲིམ་བྱ་རྒྱུ་དང་། མ་ཟད་བྱ་དངོས་ཆུང་ངུའི་ནང་དུ་བཙོན་
པར་འགྱུར་མི་རུང་བ་ནི་གནད་དོན་ཞིག་རེད། ད་ནི་སེམས་དང་ཀླད་
པ་བཙོན་པར་འགྱུར་ན་ཅི་ཞིག་བགྱིའམ།
དགེ་རྒན། འཕྲལ་ཙམ་གྱི་སྒོ་ནས་ཐུགས་ཁུར་བྱེད་དགོས།
ཀིར་ཤུ་ན་མུར་ཏིས། སྐུ་ཞབས། ཁྱེད་ཀྱིས་བཤད་པའི་དོན་དག་ཅི་
ཞིག་ཡིན་ནམ། ཁྱེད་ཀྱིས་བཤད་པའི་དོན་ནི་ཕུགས་བསམ་ཐུང་བའི་
རྐྱེན་གྱིས་ཡིན་ནམ། ཁྱེད་ཀྱིས་དཀའ་ངལ་ལ་དོ་སྣང་བྱེད་ཀྱིན་མི་
འདུག
དགེ་རྒན། བྱ་དངོས་ཆུང་ངུར་བདག་གི་ཆགས་སེམས་སྐྱེ་བར་བྱེད།
ཀིར་ཤུ་ན་མུར་ཏི།ཁྱེད་རང་བྱ་དངོས་ཆུང་ངུའི་བཙོན་པ་མིན་ནམ།
དགེ་རྒན། ང་རང་བྱ་དངོས་ཆུང་ངུའི་བཙོན་པ་ཡིན། དེ་ནི་ཕལ་
ཆེར་ང་ལ་ཡོད་པའི་བསམ་བཞིན་མིན་པའི་གཏིང་ཟབ་ཀྱི་འདུ་ཤེས་
ཤིག་སྟེ། རང་ཉིད་ཀྱི་ཆེད་དུ་འཁྲུལ་སྣང་ལྟ་བུ་ཞིག་དང་། རླབས་ཆེན་
གྱི་བྱ་བར་གྲ་སྒྲིག་བྱེད་ཀྱིན་ཡོད།
ཀིར་ཤུ་ན་མུར་ཏིས། ཁྱེད་ཀྱིས་རང་ཉིད་བྱ་དངོས་ཆུང་ངུའི་བཙོན་
པར་གྱུར་ཡོད་པ་ཤེས་རྟོགས་བྱུང་ཡོད་དམ། རང་ཉིད་ཅིའི་ཕྱིར་བཙོན་
པ་ཞིག་ཡིན་པར་ཞིབ་འཇུག་གྱིས་དང་། ཁྱེད་རང་བྱ་དངོས་ཆུང་ངུ་
དག་གི་བཙོན་པ་ཡིན་པ་དང་། གཅིས་བྱས་ན་བྱ་དངོས་ཆུང་ངུ་མང་
པོ་ཞིག་ཡོད་པ་དོན་དངོས་སུ་དང་ལེན་བྱོས་དང་། ཅིའི་ཕྱིར་དེའི་ཁྲོད་
ཞུགས་པ་དང་། དེར་དྲི་བ་འདོན་པ། འཚོལ་སྙེག་བྱེད་པར་དོགས་པ་
སློངས་ཤིག ཁྱེད་ཀྱིས་ད་ལྟ་འགྲེལ་བརྗོད་བགྱིས་པ་དེ་དང་ལྷན་དུའམ་
ཡང་ན་དེའི་རྗེས་སུ་འབྲང་བ་དང༌། དེ་ལྟར་འགྲེལ་བརྗོད་མི་གནང་
རོགས། ཁྱེད་ཀྱིས་དོན་དངོས་སུ་བྱ་དངོས་ཤིག་དང་ལེན་བྱས་ཏེ་དེ་ལ་
ཞིབ་པར་དཔྱོད་དང་། ཁ་ནང་དུ་ཕྱོགས་ནས་སྡུག་བསྔལ་དང༌། རྙོག་
འཛིང་། བཀག་འགོག་བཅས་ལ་གདོང་གཏད་དེ། ཁྱེད་ཀྱིས་ཕྱི་རོལ་ལ་
ཡོ་བསྲང་བྱེད་དགོས། སེམས་ཁམས་རང་བཞིན་གྱི་ནང་གི་དཀའ་
རྙོག་དེ་ཉིད་ཀྱིས་ཕྱི་ཚུལ་ནས་ཁྱེད་རང་བྱ་དངོས་ཆུང་ངུའི་བཙོན་
པ་ཞིག་ཏུ་འགྱུར་བཞིན་པ་ཤོད་ཐུབ། དེ་ལྟ་ན། ཁྱེད་ཀྱིས་དེ་དག་ཡོ་
བསྲང་བྱེད་པར་བརྩོན་ཅིག ནང་གི་དཀའ་རྙོག་དང་སྡུག་བསྔལ་ལ་
གོ་རྟོགས་མེད་པར་མི་ཚེར་དོན་སྙིང་མེད་ལ། གལ་སྲིད་ཁྱེད་ཀྱིས་རང་
ཉིད་ལ་སྡུག་བསྔལ་བསྐྱེད་པ་ངོས་ཟིན་རྙེད་ཚེ། དེ་ནས་དེར་འཇུག་པར་
གྱིས་དང་། གལ་སྲིད་ཁྱེད་རང་དེའི་ཟབ་སར་ཞུགས་པ་ན། དེ་ཡིས་
ཞེ་སྡང་བ་དང། བཟའ་བ་ཚད་ལས་བརྒལ་བ་དང་། གོན་པ་ཚད་ལས་
བརྒལ་བར་ཡོ་བསྲང་བྱེད་ཐུབ།
ཁྱེད་ཀྱིས་སྡུག་བསྔལ་སྐོར་ནས་དྲི་བ་འདྲི་སྟངས་དེ་གལ་ཆེན་
ཞིག་རེད། ཁྱེད་ཀྱིས་ཇི་ལྟར་དྲི་བ་འདོན་པར་བྱེད་དམ། དེ་ལྟར་སྡུག་
བསྔལ་འགྲེལ་བརྗོད་བྱེད་ཅིང་བསྐྱེད་པར་བྱེད་དམ། དེ་ནི་བསམ་བློ་
སྨིན་པའི་སྐབས་ཁོ་ན་སྟེ། དེ་དངོས་སུ་ཞི་བར་ནུས་སོ། །ལྡུམ་རའི་ནང་
གི་མེ་ཏོག་བཞིན་བསམ་བློ་སྨིན་པ་ན། དེར་འབྲས་བུ་འབྱུང་བར་ངེས་
ལ༑ དེ་ནས་རྙིད་པར་འགྱུར། བསམ་བློ་ཡིས་འཆི་བར་རང་དབང་སྟེར་
ཞིང་། དེ་དང་མཚུངས་པར་དེ་རུ་སྡུག་བསྔལ་བསྐྱེད་ཅིང་ཞི་བར་བྱེད་
ཆེད་རང་དབང་དགོས།དོན་དངོས་ཀྱི་གནད་དོན་ནི།དེ་རུ་སྡུག་བསྔལ་
བསྐྱེད་ཅིང་ཞི་བར་བྱེད་པ་ལ་རང་དབང་དགོས་སམ་མི་དགོས།
དགེ་རྒན། སྐུ་ཞབས་ལགས། ཁྱེད་ཀྱིས་གསོན་ཤུགས་རྒྱས་པ་
ཞེས་པའི་དོན་དག་ཅི་ཞིག་ཡིན་ནམ།
ཀིར་ཤུ་ན་མུར་ཏི། མདུན་དུ་མེ་ཏོག་ཡོད་པའི་ལྡུམ་ར་དེར་
ལྟོས་དང་། དེར་མེ་ཏོག་བཞད་ཡོད་ཅིང་། ཉིན་འགའི་རྗེས་སུ་དེ་དག་
རྙིད་པར་འགྱུར་ངེས། རྒྱུ་མཚན་དེ་ནི་ཁོ་ཚོའི་ཆོས་ཉིད་རེད། ད་ནི་
སྡུག་བསྔལ་གྱིས་རང་དབང་སྤྲོད་པར་བྱེད་ཅིང་། དེ་ལྟར་དེ་ཉིད་སྨིན་
པར་འགྱུར།ཁྱེད་ཀྱིས་སྡུག་བསྔལ་གྱི་གནས་ལུགས་རྟོགས་དགོས་མོད་
འོན་ཀྱང་། དེར་དབང་སྒྱུར་བགྱི་དགོས་པ་མིན་ཏེ། "ང་རང་ངེས་པར་དུ་
འདོད་བློ་ཁེངས་དགོས་"ཞེས་མི་སྨྲ་རོགས། ང་ཅིའི་ཕྱིར་འདོད་བློ་ཁེངས་
དགོས་སམ། གལ་སྲིད་ང་རང་རྫུན་ཤོད་མཁན་ཞིག་ཡིན་ན། ངས་
རྫུན་ཤོད་པ་མཚམས་འཇོག་པར་བརྩོན་ལ། དེ་ནི་སྤྱིར་བཏང་ནས་
མིས་ཅི་ཞིག་བགྱི་བ་དེ་རེད། འོན་ཀྱང་། འཆི་བར་རྩོམ་པ་དང་། ཡང་
ན་གསོན་ཤུགས་རྒྱས་པར་ངས་རྫུན་དེ་སྨྲ་རུ་འཇུག་ཐུབ་བམ། དེ་ནི་
འགྲིག་པ་དང་ནོར་བ། ཡང་ན། བཟང་པོ་དང་ངན་པ་རེད་ཟེར་བར་
ངས་དང་ལེན་མི་བྱེད་ཅེས་སྨྲ་ནུས་སམ། རྫུན་དེའི་རྒྱབ་ལྗོངས་ན་ཅི་
ཞིག་ཡོད་པ་ངས་མཐོང་ཐུབ་བམ། གལ་སྲིད་དེར་འཚོལ་ཞིབ་བྱེད་
པར་རང་དབང་ཡོད་ན། དེ་དང་ལྷན་དུ་ངས་ཅིའི་ཕྱིར་རྫུན་སྨྲ་བ་ཁོ་ན་
འཚོལ་ཞིབ་བྱེད་ཐུབ། དེ་དང་མཚུངས་པར་བྱ་དངོས་ཆུང་ངུ་དག་གི་
བཙོན་པར་མི་འགྱུར་བའི་ཆེད་ང་རང་ཅིའི་ཕྱིར་བཙོན་པ་ཞིག་ཡིན་
པ་འཚོལ་ཞིབ་བྱེད་ཐུབ་བམ། དོན་དངོས་སུ་ངས་མེ་ཏོག་དེ་ཐོབ་པར་
འདོད་ཅིང། མེ་ཏོག་དེ་སྐྱེ་སྟོབས་འབར་ཞིང་རྒྱ་བསྐྱེད་པར་འདོད་དེ། དེ་
ལྟར་ན་མེ་ཏོག་དེར་ལག་པ་མ་འཆང་བར་རྙིད་ཅིང་འཆི་བར་རྩོམ། དེ་
བས། ངས་བྱ་དངོས་ཆུང་ངུ་དག་མིག་གིས་ལོངས་སུ་སྤྱད་ཀྱང་ང་རང་
བཙོན་པར་གྱུར་མེད།
ཁྱེད་ཀྱི་དྲི་བ་ནི། དེ་རུ་འགུལ་སྐྱོད་རྒྱུན་བསྲིངས་ཤིང་། དེའི་དྭངས་
གཙང་དང་བདེ་ཐང་ཉར་ཚགས་བྱེད་པའི་སྒུལ་ཤུགས་ཤིག་ཡོད་དམ།
ལྐུགས་པ་དང་། བཟང་པོ། ངན་པ། མཛེས་སྡུག མདོག་ངན་པ་བཅས་
ཡོད་ཚད་ལ་གསོན་ཤུགས་རྒྱས་པའི་རང་དབང་ཡོད་པའི་སྐབས་སུ།
སྒུལ་ཤུགས་དེ་དང་། མེ་སྟག་དེ་འབར་ནུས་ཤིང་། དེ་ལྟར་ན། དེ་རུ་
བཙན་འགོག་བྱེད་པའི་བྱ་དངོས་ཅི་ཡང་མེད་ལ། དེར་འབྱུང་བར་མ་
བྱས་པ་དང་། ཞིབ་འཇུག་བྱས་མེད་པ། འཛད་མི་ནུས་པར་མ་བགྱིས་
པའི་བྱ་དངོས་གཅིག་ཀྱང་མེད་དོ། ། གལ་སྲིད་བྱ་དངོས་ཆུང་ངུ་ཞིག་
བརྒྱུད་ནས། སྒྱིད་ལུག་དང་། ལྐུགས་པ། རྙོག་འཛིང། སྡུག་བསྔལ། ཡ་
ང་བ། སྐྱོ་ངལ་བཅས་གསར་རྙེད་མ་བགྱིས་ཚེ། བདག་གིས་དེ་བསྒྲུབ་
པར་མི་ནུས་སོ། ། གལ་སྲིད་ངས་རྗེས་དཔག་ཁོ་ནའི་སྒོ་ནས་སྡུག་
བསྔལ་གསར་རྙེད་ཐུབ་ན། སྡུག་བསྔལ་གྱི་དོན་དག་དེ་ཅི་ཞིག་ཡིན་པ་
ངས་མི་ཤེས། དེར་བརྟེན། བྱ་དངོས་ཆུང་ངུ་ནས་བཟུང་སྟེ། ང་རང་བྱ་
དངོས་རྒྱ་ཆེན་པོར་འཇུག་པར་བྱ་དགོས་ལ། རྒྱ་ཆེན་པོ་ལ་གོ་རྟོགས་
རྙེད་པའི་ཁྲོད་ནས། ཐེ་གཏོགས་མེད་པར་བྱ་དངོས་གཞན་དག་ལ་
གསོན་ཤུགས་རྒྱས་ངེས།
དགེ་རྒན། ངས་ཁྱེད་ཀྱིས་ཅི་ཞིག་བཤད་པར་ཕྱིར་མིག་ཅིག་
འཕང་ན་སྙམ། ངས་དེ་ལ་བརྟག་ཅིང་དཔྱད་པར་བྱའོ། །
ཀིར་ཤུ་ན་མུར་ཏི། ངས་དེ་ལ་ཞིབ་འཇུག་བྱེད་བཞིན་པའི་
སྐབས་སུ། ཁྱེད་ཀྱིས་ཀྱང་དེར་ཞིབ་འཇུག་བྱེད་ཀྱིན་འདུག ཁྱེད་ཀྱིས་
རང་ཉིད་གང་དུ་ལྷུང་བའི་བྱ་དངོས་ཆུང་ངུ་དེར་ཞིབ་འཇུག་བྱེད་ཀྱིན་
ཡོད།
དགེ་རྒན། རྙོག་འཛིང་ལ་གསོན་ཤུགས་རྒྱས་པའི་ཁྲོད་ཞི་བར་
བྱེད་པ་དང་། གསོན་ཤུགས་རྒྱས་པར་རང་དབང་ཞིག་དགོས་ལ།
སེམས་པ་ནུས་མེད་ཀྱིས་རང་ཉིད་ལ་རང་དབང་སྤྲོད་མི་ནུས་སོ། ། ཁྱེད་
ཀྱིས་ཤོད་ཀྱིན་པའི་སེམས་ཀྱི་རྙོག་འཛིང་དེ་ངེས་པར་དུ་གསོན་ཤུགས་
རྒྱས་ཤིང་ཞི་བར་བྱེད་དགོས་ལ། ཡང་བསྐྱར་ཁྱེད་ཀྱིས་བཤད་ཡོད་དེ།
ང་ཚོས་དེར་བརྟག་དཔྱད་བྱེད་བཞིན་པའི་རྐྱེན་གྱིས། གསོན་ཤུགས་
རྒྱས་ཤིང་ཞི་བར་བྱེད་པ་འདི་འབྱུང་བཞིན་ཡོད། དེ་རུ་དཀའ་ཁག་
ཅིག་ཡོད་པ་འདི་ལྟ་སྟེ། ངས་སྣང་བ་རྒྱ་ཡན་འདིའི་ཁྲོད་བྱ་དངོས་ཤིག་
རྒྱ་བསྐྱེད་པར་སྙམ། སྣང་བ་རྒྱ་ཡན་དེ་ཉིད་ནི་འགོག་རྐྱེན་ཞིག་གོ།
ཀིར་ཤུ་ན་མུར་ཏི། དེ་ནི་རྩ་བ་ངོ་མ་དེ་རེད། ཁྱེད་ཀྱིས་རང་ཉིད་
གསོན་ཤུགས་རྒྱས་བཞིན་པ་དེ་འཆར་སྒོ་ཞིག་ཡིན་པ་རྟོགས་ཐུབ་
ལ༑ དོན་དངོས་དང་། རྟགས་མཚན། རྒྱུ་རྐྱེན་བཅས་ཀྱིས་ད་ལྟའི་དུས་
འདིར་འབྱུང་རྐྱེན་དེ་སྨིན་དུ་འཇུག་པ་རྟོགས་ཐུབ། སེམས་པ་ནུས་
མེད་དེ་རྒྱུན་དུ་རྟགས་མཚན་དང་སྦྲེལ་བ་ལས་ནམ་ཡང་དོན་དངོས་
དང་ལྷན་དུ་མིན་ནོ། ། སེམས་པ་ནུས་མེད་དེར་འཚོལ་སྙེག་བྱེད་པར་
རང་དབང་མེད་ཅིང་། སྒྲུབ་བཞིན་པའི་ཐོག་མའི་བྱ་བ་དེས་སེམས་
པ་ནུས་མེད་དེ་མཚོན་པར་བྱེད། རྒྱུ་མཚན་ནི། དེས་བཤད་རྒྱུར། "དེ་
ནི་འཆར་སྒོ་བཟང་པོ་ཞིག་སྟེ། ངས་དེའི་ཐད་ལ་བསམ་གཞིག་གཏོང་
ངེས།" དེ་བས། དེ་ནི་འཆར་སྒོར་སྦྲེལ་བཞིན་པའི་སྟབས་ཀྱིས་ཕམ་ཁ་
བྱུང་བ་ལས་དོན་དངོས་ལ་སྦྲེལ་བས་མིན་ནོ། ། "དེར་གསོན་ཤུགས་
རྒྱས་སུ་ཆུག་དང་།ང་ཚོར་ཅི་ཞིག་འབྱུང་བ་ཤེས་སུ་ཆུག་"ཅེས་སྨྲ་བར་
མི་བྱེད་དོ། ། སེམས་པ་ནུས་མེད་དེས་གསར་དུ་འཚོལ་བར་འདོད་མོད།
འོན་ཀྱང་། དེ་ཡིས་བཤད་རྒྱུར། "དེ་ནི་འཆར་སྒོ་བཟང་པོ་ཞིག་སྟེ། ངས་
ངེས་པར་དུ་འཆར་སྒོ་དེར་བརྟག་ཅིང་དཔྱད་དགོས།"
ད་ནི་ངས་རླབས་ཆེན་གྱི་བྱ་དངོས་མང་པོ་ཞིག་གསར་དུ་རྙེད་ཡོད།
ཀུན་གྱི་ཐོག་མར་ང་ཚོ་བྱ་དངོས་ཆུང་ངུ་དེར་གོ་རྟོགས་མེད་ཅིང་། དེ་
ནས་དེ་དག་ལ་ཤེས་རྟོགས་འབྱུང་ལ། ང་ཚོ་དེ་དག་གི་ནང་དུ་ཚུད་ནས་
ཡོད་དེ། ང་ཚོས་བཤད་རྒྱུར། 'ངས་ངེས་པར་དུ་འདི་བསྒྲུབ་དགོས།གན་
བསྒྲུབ་དགོས།
ངས་རྟགས་དང་མཚན་མ་ཤེས་ནས་རྒྱུ་རྐྱེན་དེར་འཇུག་པར་
འདོད་ཅིང་། རྒྱུ་རྐྱེན་དེར་གསོན་ཤུགས་རྒྱས་སུ་འཇུག་ཐུབ་བམ། འོན་
ཀྱང་། ངས་ངེས་གཏན་གྱི་ཁ་ཕྱོགས་ཤིག་གི་ཁྲོད་དེར་གསོན་ཤུགས་
རྒྱས་འདོད་ལ། དེའི་དོན་ནི། དེ་ཇི་ལྟར་གསོན་ཤུགས་རྒྱས་པའི་ཐད་དུ་
བདག་ལ་བསམ་ཚུལ་ཞིག་ཡོད། ད་ནི་ང་དེའི་རྗེས་སུ་འཇུག་ཐུབ་བམ།
དེ་ནི་བདག་གི་གནད་དོན་གལ་ཆེན་ཞིག་ཏུ་གྱུར། ངས་རྒྱུ་རྐྱེན་ལ་
གསོན་ཤུགས་རྒྱས་པ་དེ་བཀག་འགོག་ཐུབ་པ་རྟོགས་ཡོད། རྒྱུ་མཚན་
ནི༑ གལ་སྲིད་ངས་སྡུག་བསྔལ་ལ་གསོན་ཤུགས་རྒྱས་སུ་བཅུག་ན། ང་
ལ་ཅི་ཞིག་འབྱུང་བར་མི་ཤེས་པར་སྐྲག་སྣང་སྐྱེ་ཡི་འདུག དེ་བས། ང་
རང་ཅིའི་ཕྱིར་སྐྲག་སྣང་སྐྱེ་བའི་རྗེས་སུ་འཇུག་འདོད་དམ། ང་ཅི་ཞིག་
ལ་སྐྲག་སྣང་སྐྱེའམ། ངས་ཤེས་པ་ནི་སྐྲག་སྣང་ལྟ་བུ་རྒྱུན་རིང་པོར་
ཡོད་པར་བརྟེན། དེ་རུ་གསོན་ཤུགས་རྒྱས་མི་ཐུབ། དེར་བརྟེན། ངས་
འཆར་སྒོ་བརྒྱུད་ནས་གདོང་མི་གཏོད་པར་སྐྲག་སྣང་ལ་གདོང་ལེན་
བྱེད་དགོས་མོད། འོན་ཀྱང་། བདེན་དོན་གྱི་དོན་ནི་ངས་སྐྲག་སྣང་སྐྱེ་
རུ་འཇུག་ཅིང་དེ་ལ་གདོང་ལེན་བྱེད་དགོས་སོ། ། ངས་ཞེད་སྣང་སྐྱེ་རུ་
འཇུག་ཅིང་། ཅི་ཞིག་འབྱུང་བར་ཤེས་བར་བགྱིའོ། ། འདི་དག་ཐམས་
ཅད་ལ་ནང་གི་མངོན་སུམ་གྱི་ཤེས་པའི་འབྲེལ་བ་ཞིག་ངེས་པར་
དགོས།
ཞེད་སྣང་སྐྱེ་རུ་འཇུག་པའི་དོན་ཅི་ཞིག་ཡིན་པ་ཁྱེད་ཀྱིས་ཤེས་སམ།
དེའི་དོན་དག་ནི་ངས་རང་གི་ལས་ཀ་ཤོར་དུ་འཇུག་སྲིད་པ་དང་། རང་གི་
ཁྱོ་ག་དང་ཆུང་མས་རང་ལ་བར་ཆད་བྱེད་པ་ཞིག་ཡིན་སྲིད།
ངས་ཡོད་ཚད་ལ་གསོན་ཤུགས་རྒྱས་སུ་འཇུག་ཐུབ་བམ། དེའི་
དོན་ནི་ངས་མི་གཞན་ཞིག་གསད་རྒྱུ་དང་འཕྲོག་བཅོམ་བྱ་རྒྱུའི་དོན་
མིན་པར། ངས་ཏག་ཏག་"ཅི་ཞིག"་གསོན་ཤུགས་རྒྱས་སུ་འཇུག་ཐུབ་
པ་དེ་རེད།
དགེ་རྒན། ང་ཚོ་འདིའི་ཁྲོད་ཞུགས་ཏེ། བྱ་དངོས་ཤིག་ལ་གསོན་
ཤུགས་རྒྱས་སུ་འཇུག་ཐུབ་བམ།
ཀིར་ཤུ་ན་མུར་ཏི། ཁྱེད་ཀྱིས་དོན་དངོས་སུ་བདེན་དོན་མཐོང་
བྱུང་ངམ། བྱ་དངོས་ཤིག་ལ་གསོན་ཤུགས་རྒྱས་སུ་འཇུག་པ་དང་།ཕྲག་
དོག་སྐྱེ་རུ་འཇུག་པ་དེའི་དོན་ནི་ཅི་ཞིག་རེད་དམ། དེ་དག་ཀུན་གྱི་
ཐོག་མར་མི་ཚེ་གང་བོར་ལེགས་འགྲུབ་འོང་བར་ཁྱེད་ཀྱིས་ཇི་འདྲའི་
ཆོས་དང་མི་མཐུན་ཞིང་གུས་ཞབས་མེད་པ། ཇི་ལྟར་ཕྲག་དོག་སྐྱེ་རུ་
འཇུག་པར་བགྱིའམ། ཁྱེད་ཀྱིས་དེ་ལྟར་བསྒྲུབ་ཐུབ་ན། དེ་ནས་ཁྱེད་
རང་དེའི་ཁྲོད་མི་ཚུད་པར་མི་བྱེད་དམ། ཁྱེད་ཀྱིས་འགོག་རྐྱེན་མེད་
པར་དེ་ཡི་ནུས་ཤུགས་ཆ་ཚང་བའི་ཚོར་བ་དེ་མྱོང་དུ་འཇུག་ཐུབ་བམ།
དེའི་དོན་ནི་ཁྱེད་ཀྱིས་དེ་དང་ལྷན་དུ་རང་ཉིད་ངོས་འཛིན་མི་དགོས་ལ།
ཁྱེད་ཀྱིས་དེ་ནི་ཡང་དག་པ་དང་ནོར་འཁྲུལ་རེད་ཅེས་ཤོད་མི་དགོས།
ཁྱེད་ལ་གདམ་ག་ཅི་ཡང་མེད་དེ། འདི་དག་ཚང་མ་ཕྲག་དོག་ཞི་བར་
བྱེད་པའི་ཐབས་ལམ་ཞིག་རེད།འོན་ཀྱང་། ཁྱེད་ཀྱིས་ཕྲག་དོག་ཞི་བར་
བྱེད་མི་འདོད་པར་ཕྲག་དོག་སྐྱེ་རུ་འཇུག་འདོད་ན། དེ་དག་ཅི་ཞིག་
ཡིན་པའི་རང་གི་རང་མདོག་ཐམས་ཅད་སྟོན་པར་གྱིས་དང་
དགེ་རྒན། སྐུ་ཞབས་ལགས།ང་ལ་དེ་གསལ་བོར་ཆགས་མ་སོང་
ཀིར་ཤུ་ན་མུར་ཏི། ཁྱེད་ཀྱིས་རྩི་ཤིང་བཏབ་མྱོང་ངམ། ཁྱེད་ཀྱིས་
དེ་ཇི་ལྟར་བསྒྲུབས་པ་ཡིན་ནམ།
དགེ་རྒན། ས་ངོས་ཤིག་བཀོད་སྒྲིག་བྱས་ཏེ་ལུད་རྫས་གཏོར་
དགོས།
ཀིར་ཤུ་ན་མུར་ཏི། ཚད་ལྡན་གྱི་ལུད་རྫས་གཏོར་ཏེ། ཚད་ལྡན་གྱི་
ས་བོན་འདེབས་དགོས་ལ། དུས་ཚོད་རན་པ་ཞིག་ལ་འདེབས་དགོས།
དེ་ལ་གཏོར་བཤིག་གཏོང་བཞིན་པའི་བྱ་དངོས་ལས་འགོག་སྲུང་བྱས་ཏེ་
ལྟ་སྐྱོང་བྱེད་དགོས། ཁྱེད་ཀྱིས་དེ་ལ་རང་དབང་སྤྲོད་དགོས་ཤིང་། ཁྱེད་
ཀྱིས་ཅིའི་ཕྱིར་ཕྲག་དོག་ལའང་དེ་མཚུངས་བསྒྲུབ་པར་མི་བྱེད་དམ།
དགེ་རྒན། འདིར་གསོན་ཤུགས་རྒྱས་པར་བྱེད་པ་དེ་ཕྱི་རོལ་གྱི་རྩི་
ཤིང་ལྟ་བུར་གླེང་གིན་མེད་དོ། །
ཀིར་ཤུ་ན་མུར་ཏི། དེ་ནི་ཁྱེད་ཀྱིས་ཕྱི་རོལ་གྱི་ཞིང་ཁར་རྩི་ཤིང་
འདེབས་བཞིན་པ་ལས་ཀྱང་ཧ་ཅང་དངོས་ཡོད་ཅིག་ཏུ་གྱུར་ཡོད། ཁྱེད་
ཀྱིས་ཕྲག་དོག་དེ་ཅི་ཞིག་ཡིན་པ་མི་ཤེས་སམ། ཕྲག་དོག་སྐྱེ་བའི་སྐབས་
ཐོག་དེར། ཁྱེད་ཀྱིས་དེ་འཆར་སྣང་ཞིག་རེད་ཅེས་ཤོད་ཐུབ་བམ། ཁྱེད་
རང་དེ་ཡིས་སྲེག་བཞིན་ཡོད་དེ། ཁྱེད་རང་སྲེག་གིན་མེད་དམ། ཁྱེད་
རང་ཁོང་ཁྲོ་ལངས་ཤིང་རབ་ཏུ་གཏུམ་པར་བྱེད་དོ། ། ཁྱེད་ཀྱིས་ཅིའི་ཕྱིར་
དེ་ལ་འཆར་སྒོ་ཙམ་མིན་པར། དངོས་སུ་གནོན་ཤུགས་སྤྲོད་པར་མི་བྱེད།
དེ་ལས་བརྒལ་ཏེ་དེ་གསོན་ཤུགས་རྒྱས་པར་ལྟོས་དང་། དེ་ནས་གསོན་
ཤུགས་རྒྱས་བཞིན་པ་རེ་རེས་རང་ཉིད་གཏོར་བཤིག་གཏོང་བར་བྱེད།
དེར་བརྟེན། སུ་ཞིག་གིས་གཏོར་བཤིག་ལ་རྟོག་ཞིབ་བྱེད་བཞིན་པའི་
མཇུག་ཏུ་"ཁྱེད་རང"་མེད་དེ། དེའི་ཁྲོད་དངོས་ཡོད་ཀྱི་གསར་གཏོད་
ཡོད།
དགེ་རྒན། མེ་ཏོག་བཞད་པའི་སྐབས་སུ། དེས་རང་ཉིད་ཀྱི་གསང་
བ་བརྟོལ་ཐུབ། སྐུ་ཞབས་ལགས། ཁྱེད་ཀྱིས་ཕྲག་དོག་སྐྱེ་བའི་སྐབས་
སུ་དེས་རང་ཉིད་ཞི་བར་བྱེད་ཟེར་བའི་དོན་དག་དངོས་དེ་ཅི་ཞིག་ཡིན་
ནམ།
ཀིར་ཤུ་ན་མུར་ཏི། རྩི་ཤིང་ཞིག་ལས་དོན་དངོས་ཀྱི་མྱུ་གུ་སྟེ། མྱུ་
གུ་ཞིག་ཁྱེར་ཤོག་དང་། གལ་སྲིད་ཁྱེད་ཀྱིས་དེ་བཙིར་ན། དེ་ནམ་ཡང་
གསོན་ཤུགས་རྒྱས་མི་ཐུབ་ཅིང་མྱུར་དུ་རྙིད་པར་འགྱུར། གལ་སྲིད་
ཁྱེད་ཀྱིས་དེར་གསོན་ཤུགས་རྒྱས་སུ་བཅུག་ན། དེ་ནས་དེ་ཡིས་ཁྱེད་
ལ་སྙི་མོ་དང་། ཟེ་འབྲུའི་ཟེགས་རྡུལ། ཚོན་མདོག་བཅས་ཡོད་ཚད་སྟོན་
ངེས། ཁྱེད་ཀྱིས་དེ་ནི་དམར་པོ་རེད། དེ་ནི་སྔོན་པོ་རེད། དེ་ལ་ཟེ་འབྲུའི་
ཟེགས་རྡུལ་འདུག་ཅེས་བཤད་མི་དགོས་པར་དེ་ཡིས་རང་ཉིད་དོན་
དངོས་སུ་ཅི་ཞིག་ཡིན་པ་སྟོན་པར་བྱེད། དེ་ལ་བལྟ་བར་འདོད་ན་ཁྱེད་
ཀྱི་སླད་དུ་དེ་གར་ཡོད་ལ། དེ་དང་ཕྱོགས་མཚུངས་སུ་གལ་སྲིད་ཁྱེད་
ཀྱིས་ཕྲག་དོག་སྐྱེ་རུ་བཅུག་ན། དེ་ནས་དེ་ནི་དོན་དངོས་སུ་ཅི་ཞིག་
ཡིན་པ་སྟེ། ཕྲག་དོག་དང་འདོད་ཆགས་གང་ཡིན་པ་མཐའ་དག་ཁྱེད་
ལ་སྟོན་པར་བྱེད།དེར་བརྟེན།ཕྲག་དོག་སྐྱེ་རུ་འཇུག་པའི་ཁྲོད།དེ་ཡིས་
ཁྱེད་ལ་རང་གི་རང་མདོག་ཡོད་ཚད་སྟོན་ཞིང་། ཕྲག་དོག་གི་རྒྱབ་ཏུ་
ཅི་ཞིག་ཡོད་པ་ཁྱེད་ལ་གསལ་སྟོན་བྱེད་ངེས། གལ་སྲིད་ཁྱེད་ཀྱིས་དེ་
སྐྱེ་རུ་བཅུག་ན་མ་གཏོགས་ནམ་ཡང་གསར་དུ་རྙེད་མི་ནུས་སོ། །
ཕྲག་དོག་ནི་འདོད་ཆགས་ཀྱི་འབྱུང་རྐྱེན་རེད་ཅེས་གླེང་བ་ནི་ཟེར་
སྒྲོས་ཙམ་རེད། འོན་ཀྱང་། དོན་དངོས་སུ་ཕྲག་དོག་སྐྱེར་འཇུག་པ་ནི་
འདི་ལྟ་སྟེ། ཁྱེད་རང་བྱ་དངོས་ལ་ཆགས་ཞེན་སྐྱེས་ཡོད་པ་དེ་ངག་སྒྲོས་
ཀྱི་འཆར་སྣང་དང་རྣམ་དཔྱོད་ཀྱི་སྒོ་ནས་མིན་ཏེ། ཚོར་སྣང་གི་སྒོ་ནས་
དོན་དངོས་ཏེ། དངོས་ཡོད་ཅིག་ཏུ་གྱུར་ཡོད། དེ་བས། གསོན་ཤུགས་
རྒྱས་བཞིན་པ་རེ་རེས་གསལ་སྟོན་བྱེད་ཅིང་དེ་ནི་ཁྱེད་ཀྱིས་གསར་
གཏོད་བྱེད་མི་ནུས་པ་ཞིག་ཡིན། དོན་དངོས་རེ་རེས་དེ་ཉིད་ཡོངས་སུ་
སྟོན་པར་བརྟེན། དེས་གསོན་ཤུགས་རྒྱས་པར་བྱེད་ཅིང་ཁྱེད་ཀྱིས་དེ་
དང་ལྷན་དུ་སྦྲེལ་བར་བྱེད།དོན་དངོས་ལ་གསོན་ཤུགས་རྒྱས་སུ་བཅུག་
ན༑ དེ་ཡིས་སྒོ་མོ་གཞན་ཞིག་ཕྱེ་ངེས། ད་དུང་དེར་དུས་དང་རྣམ་པ་
ཀུན་ཏུ་གསོན་ཤུགས་ཀྱི་རིགས་ཅི་ཡང་མེད། དེར་བརྟེན། རྒྱུ་རྐྱེན་དང་
ཀུན་སློང་རིགས་ཀྱང་ཅི་ཡང་མེད་དོ། །
དགེ་རྒན། སེམས་ཁམས་རང་བཞིན་གྱི་བརྟག་དཔྱད་ཀྱིས་ང་
ལ་ཕྲག་དོག་གི་འབྱུང་རྐྱེན་འཚོལ་བར་རོགས་རམ་བྱེད་ངེས། བརྟག་
དཔྱད་དང་གསོན་ཤུགས་རྒྱས་པའི་བར་ནས་མེ་ཏོག་གིས་རང་ཉིད་
གསལ་སྟོན་བྱེད་ཅིང་། དེ་ལ་གལ་ཆེའི་རང་བཞིན་གྱི་མི་འདྲ་བ་ཞིག་
ཡོད་དམ།
ཀིར་ཤུ་ན་མུར་ཏི། གཅིག་ནི་རྣམ་དཔྱོད་ཀྱི་བརྒྱུད་རིམ་ཞིག་
སྟེ༑ རྟོག་ཞིབ་པས་བྱ་དངོས་ཀྱི་སྐོར་ལ་ཚོད་འཛིན་གྱིས་རྟོག་ཞིབ་
བྱས་ཡོད་དེ། དེ་ནི་བརྟག་དཔྱད་ཅིག་སྟེ་གོལ་འཛོལ་མེད་ཅིང་། བཅོས་
བསྒྱུར་དང་ཁ་གསབ་འོས་པ་ཞིག་རེད། གཞན་ཞིག་ནི་རྟོག་ཞིབ་པ
མེད་པའི་དོན་དངོས་ཤིག་སྟེ། དེ་ནི་བདེན་དོན་ཉིད་ཅི་ཞིག་ཡིན་པ་
དེའོ།།
དགེ་རྒན། ཁྱེད་ཀྱིས་ཅི་ཞིག་བཤད་པ་དེ་རྦད་དེ་སྨྲ་བརྗོད་བྲལ་
བ་ཞིག་རེད། རྟོག་ཞིབ་པ་དང་རྟོག་ཞིབ་བྱ་ཡུལ་བར་དུ་འབྲེལ་ལམ་ཅི་
ཡང་མི་འདུག
ཀིར་ཤུ་ན་མུར་ཏི། ཐེངས་ཤིག་ཁྱེད་ལ་རང་གི་ཡོད་ཚད་ལ་
གསོན་ཤུགས་རྒྱས་འདོད་པའི་ཚོར་སྣང་དེ་བསླེབས་ཚེ། དེ་ནི་ཧ་ཅང་
ཉེན་ཚབས་ཆེ་བའི་གནས་བབ་ཅིག་རེད། གལ་སྲིད་ཁྱེད་ཀྱིས་བྱ་
དངོས་ཡོད་ཚད་རང་གི་རྒྱུད་དུ་གསོན་ཤུགས་རྒྱས་དགོས་པར་གོ་
རྟོགས་རྙེད་ཚེ། དེ་ནི་ངོ་མཚར་ཆེ་བའི་བྱ་བ་ཞིག་དང་། དེའི་ཁྲོད་དོན་
དངོས་ཀྱི་རང་དབང་ཡོད། བྱ་དངོས་རེ་རེ་གསོན་ཤུགས་རྒྱས་པར་
བརྟེན། དེར་རྟོག་ཞིབ་པ་དང་རྟོག་ཞིབ་བྱ་བའི་ཡུལ་ཀྱང་མེད་དོ། ། དེ་
བས། དེ་རུ་འགལ་ཟླའི་རང་བཞིན་མེད་ཅིང་། དེ་ལྟར་བྱ་དངོས་ཡོད་
ཚད་ཁྱེད་ཀྱི་རྒྱུད་དུ་གསོན་ཤུགས་རྒྱས་ཤིང་ཞི་བར་བྱེད་དོ། །
དགེ་རྒན། གལ་སྲིད་མྱུ་གུའི་སྐབས་སུ་ངས་དེ་བཙིར་ན། ཅིའི་
ཕྱིར་ངས་དེ་ཉིད་ལ་གསོན་ཤུགས་རྒྱས་སུ་འཇུག་གམ།
ཀིར་ཤུ་ན་མུར་ཏི། གལ་སྲིད་ཁྱེད་ཀྱིས་མྱུ་གུ་དེ་རྙིད་པར་བྱས་
ན༑ མེ་ཏོག་ལ་ཅི་ཞིག་འབྱུང་ངེས་སམ། གལ་སྲིད་ཁྱེད་ཀྱིས་མྱུ་གུ་
རྙིད་པར་བྱས་ན། དེ་ལ་གསོན་ཤུགས་གང་ཡང་རྒྱས་མི་སྲིད་དོ། ། དེ་
དང་མཚུངས་པར་ཁྱེད་ཀྱིས་བཤད་རྒྱུར། ངས་ངེས་པར་དུ་ཕྲག་དོག་
གམ་ཞེད་སྣང་དེ་ཞི་བར་བྱེད་དགོས་། འོན་ཀྱང་། ཕྲག་དོག་དང་ཞེད་
སྣང་ཞི་བར་བགྱི་བ་འོང་མི་སྲིད་པ་ཞིག་རེད། ཁྱེད་ཀྱིས་དེ་དག་ལ་
ཚོད་འཛིན་དང་དབང་སྒྱུར་བྱེད་ཅིང་། དཀོན་མཆོག་ལ་དབུལ་བར་
བགྱི་མོད། དེ་དག་རྒྱུན་དུ་དེ་གར་གནས་ཡོད། ཡིན་ནའང་། གལ་སྲིད་
ཁྱེད་ཀྱིས་དངོས་སུ་དོན་དངོས་ཀྱི་ལྟེ་བ་དེ་རྟོགས་ན། ཐེ་གཏོགས་མེད་
པར་ཡོད་ཚད་ལ་གསོན་ཤུགས་རྒྱས་སུ་ཆུག་དང་། དེ་ནི་གསར་བརྗེ་
ཞིག་ཏུ་འགྱུར་ངེས།
དགེ་རྒན། ཕྲག་དོག་ནི་རྙོག་འཛིང་ཆེ་བའི་བྱ་དངོས་ཤིག་རེད།
ཀིར་ཤུ་ན་མུར་ཏི། དེར་གསོན་ཤུགས་རྒྱས་སུ་ཆུག་དང་། གསོན་
ཤུགས་རྒྱས་པའི་ཁྲོད་ཕྲག་དོག་གིས་རང་གི་རྙོག་འཛིང་གསལ་བོར་
སྟོན་ནུས་ལ། རྙོག་འཛིང་ལ་གོ་རྟོགས་རྙེད་ཅིང་རྟོག་ཞིབ་བྱས་པའི་
ཁྲོད། དེས་བདེན་དོན་གཞན་དག་གསལ་སྟོན་བྱེད་ཅིང་། དེར་གསོན་
ཤུགས་རྒྱས་སུ་ཆུག་དང༌། དེ་ལྟར། ཁྱེད་ཀྱི་རྒྱུད་དུ་ཡོད་ཚད་སྨིན་
བཞིན་ཡོད་ལ། རྒོལ་ལན་བསློགས་ཤིང་འགོག་ཐབས་བྱེད་པ། ཚོད་
འཛིན་བགྱི་བ་ཅི་ཡང་མེད་དོ། ། དེ་ནི་ཧང་སང་དགོས་པའི་སློབ་གསོ་
ཞིག་སྟེ། དེ་ལྟར་མ་ཡིན་ནམ།
དགེ་རྒན། ཁྱེད་ཀྱིས་ཅི་ཞིག་གླེང་བཞིན་པ་དེའི་ནང་དུ་གལ་
ཆེའི་གནད་དོན་ཡོད་མོད།འོན་ཀྱང་། དེ་ནི་འོང་སྲིད་པ་ཞིག་རེད་དམ།
ཀིར་ཤུ་ན་མུར་ཏི། དེ་ནི་འོང་སྲིད་པ་ཞིག་རེད། དེ་མིན་ཤོད་
བཞིན་པ་དེར་ཆ་འཇོག་ཅི་ཡང་མེད་དོ། ། གལ་སྲིད་ཁྱེད་ཀྱིས་དེ་
རྟོགས་ན། ཁྱེད་ཀྱིས་སློབ་མར་གསོན་ཤུགས་རྒྱས་པར་རོགས་རམ་
ཇི་ལྟར་བྱ་རྒྱུ་ཡིན་ནམ། ཁྱེད་ཀྱིས་ཁོང་ལ་གོ་རྟོགས་རྙེད་པར་རོགས་
རམ་ཇི་ལྟར་བགྱིའམ།
དགེ་རྒན། ངས་རང་ཉིད་ནས་འགོ་རྩོམ་པར་འདོད། ངེས་གཏན་
ཡོད་པའི་སེམས་ཁམས་རང་བཞིན་གྱི་ཐབས་ལམ་སྤྱད་དེ། ངས་རྒྱུ་
རྐྱེན་རྟོགས་ཐུབ། ཁྱེད་ཀྱིས་ཅི་ཞིག་གླེང་བཞིན་པ་དེ་ནི་གསོན་ཤུགས་
རྒྱས་པའི་ཁྲོད་ནས་དཀའ་ངལ་གྱིས་རང་ཉིད་ཀྱི་གསང་བ་བརྟོལ་བར་
འགྱུར་བ་དེ་རེད། དེ་གཉིས་ཀྱི་བར་ཧ་ཅང་མི་འདྲ་བའི་ཁྱད་པར་ཡོད་
མོད། འོན་ཀྱང་། ངས་སློབ་མར་དེར་ཕྱིར་འདང་རྒྱག་པ་དང་། ཤེས་སུ་
བཅུག་ནའང་། དེ་ནི་དཀའ་ཁག་ཅན་ཞིག་རེད།
ཀིར་ཤུ་ན་མུར་ཏི། དེ་ནི་ངག་ཚིག་བྲལ་བའི་གླེང་མོལ་ཞིག་སྟེ།
ངས་ཁྱེད་ལ་ངག་ཐོག་ནས་གླེང་མོལ་བྱས་ཡོད། གླེང་མོལ་བརྒྱུད་དེ་
བསམ་བློར་གསོན་ཤུགས་རྒྱས་སུ་འཇུག་པ་ཇི་ལྟར་མངོན་འགྱུར་ཐུབ་
བམ།
དགེ་རྒན། གང་ཟག་ཅིག་གིས་འགྱུར་ལྡོག་འདིའི་ཁྲོད་དང་། ཐ་
ན་འགྱུར་ལྡོག་དང་དུ་ལེན་ཐུབ་པའི་སེམས་ཀྱི་གནས་བབ་ཁྲོད་ཞིབ
འཇུག་བྱེད་པའི་སྔ་རོལ་དུ། རང་གི་སེམས་རྒྱུད་དུ་བྱ་དངོས་གང་ལ་
ཡང་གསོན་ཤུགས་རྒྱས་པར་མགོ་སྙོམས་པོར་བྱེད་པའི་ཡོན་ཏན་ཞིག་
གསར་དུ་བསྐྲུན་དགོས།
ཀིར་ཤུ་ན་མུར་ཏི། ངས་དེར་དང་ལེན་བྱེད་མི་ཐུབ་ཅིང་། ཡིད་
ཆེས་ཀྱང་མི་བྱེད་དེ། ཁྱེད་ཀྱིས་ཐབས་ལམ་དེ་བསྒྲུབ་ཐུབ་དགོས། ཕྲག་
དོག་གི་འཆར་སྒོ་དེ་དང་དུ་ལེན་པར་གྱིས་དང་། ངས་དེ་ལ་གསོན་
ཤུགས་བསྐྲུན་པར་གླེང་གི་ཡོད། འོན་ཀྱང་། ཁྱེད་ཀྱིས་དེར་གསོན
ཤུགས་རྒྱས་སུ་མི་འཇུག་གོ།
དགེ་རྒན། ངས་བྱིས་པ་ཞིག་དང་ལྷན་དུ་འབྲེལ་ལམ་བྱེད་བཞིན་
པའི་སྐབས་སུ། མངོན་སུམ་གྱི་ཤེས་པའི་ཡོན་ཏན་ལ་རྟོགས་པ་སད་པ་
མགོ་སྙོམས་པོར་བྱེད་པ་དེ་ནི་ཐོག་མའི་དོན་དངོས་ཤིག་མ་ཡིན་
ནམ།
ཀིར་ཤུ་ན་མུར་ཏི། དེ་ཅི་ཞིག་ཡིན་པ་ངས་ཁྱེད་ལ་བཤད་ཆོག
གལ་སྲིད་ཁྱེད་ཀྱིས་ཉན་ན། དོན་དངོས་སུ་ཉན་པར་བགྱིས་ན་ནི།
གསོན་ཤུགས་རྒྱས་པ་དེ་དངོས་སུ་དང་ལེན་བྱེད་ཐུབ། གལ་སྲིད་ཁྱེད་
ཀྱིས་མཉན་པར་བྱས་ནས་རྟོག་ཞིབ་བགྱིས་ཏེ། གོ་རྟོགས་རྙེད་པའི་ཚེ།
གློ་བུར་ངང་མཉན་པའི་རྗེས་སུ། དེ་དང་དུ་ལེན་པར་བགྱི། གལ་སྲིད་
དེ་དང་དུ་བླངས་ན་ནི། དེ་ནས་བྱ་དངོས་གཞན་དག་བྱིས་པར་ཧ་ཅང་
གོ་བདེ་བོ་ཞིག་རེད། ཁྱེད་ཀྱིས་བྱིས་པར་ལྟ་སྐྱོང་དང་རོགས་རམ་བྱེད་
རྒྱུ་དང་། གཞན་ཡང་ངག་ཐོག་ནས་བྱིས་པ་དང་ལྷན་དུ་གླེང་མོལ་བྱེད་
པར་ཐབས་ལམ་འདྲ་མིན་འཚོལ་ངེས། རྣ་བ་གཏོད་པའི་ཐོག་མའི་བྱ་
བ་དེ་འོག་ཏུ་འཆད་དོ། །
དགེ་རྒན། སྐུ་ཞབས་ལགས། རྣ་བ་གཏོད་པ་དེ་ཁྱད་ཆོས་ཤིག་
ཡིན་ནམ།
ཀིར་ཤུ་ན་མུར་ཏི། ཁྱེད་ཀྱིས་ཉན་གྱིན་ཡོད། ཅིའི་ཕྱིར་ཁྱེད་ཀྱིས་
དེར་ཁྱད་ཆོས་ཞེས་འབོད་དམ། "ཡོད་ཚད་ལ་གསོན་ཤུགས་རྒྱས་སུ་
ཆུག་དང་།" ཞེས་ཞོགས་པ་འདིར་ངས་ཅི་ཞིག་བཤད་པ་དེར་ཁྱེད་ཀྱིས་
རྣ་བ་གཏད་ཡོད།
གལ་སྲིད་ཁྱེད་ཀྱིས་རྣ་བ་གཏད་ཡོད་ན། དེ་དང་དུ་ལེན་པར་གྱིས་
དང་། དེ་ནི་ཁྱད་ཆོས་ཤིག་མིན་ཏེ། ཁྱད་ཆོས་ནི་ཡོངས་སུ་གྲུབ་ཟིན་
པའི་བྱ་དངོས་ཤིག་རེད། འདི་ནི་ཚེ་སྲོག་ལྡན་ཞིང་ངར་ཤུགས་ཆེ་ལ།
གཏུམ་དྲག་ཆེ་བའི་བྱ་དངོས་ཤིག་རེད། ཁྱེད་ཀྱིས་དེ་ཁྱད་ཆོས་དང་
ལག་ལེན་དུ་བསྐྲུན་མི་ཐུབ། ཁྱེད་ཀྱིས་ཚོན་མདོག་མཐོང་བ་ཉམས་
སུ་མྱོང་ཐུབ་བམ། མི་ཐུབ་སྟེ། ཁྱེད་ཀྱིས་མེ་ཏོག་གསོན་ཤུགས་རྒྱས་
བཞིན་པའི་སྐབས་སུ། མེ་ཏོག་གི་བཀྲག་མདངས་དང་མཛེས་སྡུག་ཁོ་
ན་མཐོང་ཐུབ།

ལེའུ་བཅུ་གཅིག སྒོམ་སྒྲུབ་དང་སློབ་གསོ།

ང་ཚོ་འགྲོ་བ་མི་ཡིན་ནམ། ཡང་ན་ཆེད་ལས་པ་ཡིན། ང་ཚོའི་
ཆེད་ལས་ཀྱིས་རང་གི་མི་ཚེ་ཧྲིལ་བོ་དང་དུ་ལེན་གྱི་ཡོད། ང་ཚོས་སྲོག་
དང་ལྡན་པའི་སེམས་ཀྱི་གོ་རྟོགས་སམ་བློ་སྦྱོང་ལ་དུས་ཚོད་ཉུང་ཙམ་
ལས་གཏོང་གི་མེད། ལས་ཀ་ཐོག་མར་འོང་ཞིང་དེའི་རྗེས་སུ་འཚོ་
གནས་རེད། ང་ཚོས་ཆེད་ལས་དང་ལས་ཀ རང་ཉིད་ཀྱི་མི་ཚེ་དེ་ཡི་
ཁྲོད་བསྐྱལ་བའི་ལྟ་སྟངས་ལས་མི་ཚེར་ཁ་ཐག་ཉེ་རུ་གཏོང་གི་ཡོད། ང་
ཚོའི་མི་ཚེའི་མཇུག་དེ་སྒོམ་སྒྲུབ་དང་སེམས་མཉམ་པར་བཞག་པའི་
ལྟ་སྟངས་སུ་ཁ་ཕྱོགས་དགོས།
ང་ཚོ་སློབ་གསོ་བ་ཁོ་ན་རེད་དམ། ཡང་ན་ང་ཚོ་ནི་སློབ་གསོ་འདི་
ཆ་ཚང་བའི་སེམས་པར་བློ་སྦྱོང་བགྱི་བར་འགྲོ་བ་མིར་ཕན་ཐོགས་
པའི་ཡང་དག་གི་ཐབས་ལམ་དང་། གལ་ཆེའི་རང་བཞིན་དུ་མཐོང་
བའི་འགྲོ་བ་མི་ཞིག་ཡིན་ནམ། སློབ་ཁྲིད་ཀྱི་སྔོན་དུ་འཚོ་གནས་འོང་
བའི་གང་ཟག་ཅིག་ནི་ཆེད་ལས་པ་ཡིན་ཏེ། སྣ་དང་གྲེ་བའི་ཆེད་ལས་
པ་ཡིན་ན། ཁོང་གི་དུས་ཚོད་ཡོད་ཚད་སྣ་དང་གྲེ་བར་བརྟག་དཔྱད་
བགྱི་བར་གཏོང་ཞིང་།ཁོང་གི་སེམས་ཁམས་གྲེ་བ་དང་སྣ་ཡིས་ཁེངས་
པ་གསལ་བོ་རེད། སྐབས་རེར་ཁོས་བདེན་པར་དཔྱོད་ཅིང་། སྒོམ་སྒྲུབ་
སྐོར་ལ་བསམ་བློ་གཏོང་ངེས།
མི་ཚེར་གོ་རྟོགས་རྙེད་པའི་ཆ་ཚང་བའི་ཐབས་ལམ་ཡིན་པར་
བརྟེན། དེ་ཡིས་སྒོམ་སྒྲུབ་ནི་ཅི་ཞིག་ཡིན་པ་གསལ་སྟོན་བྱེད་ཅིང་
ང་ཚོ་སྒོམ་སྒྲུབ་ཀྱི་གནད་དོན་ཁྲོད་ཞུགས་ཐུབ་བམ། ཁྱེད་ཅག་གིས་
སྒོམ་སྒྲུབ་བྱེད་ཀྱིན་ཡོད་མེད་ངས་མི་ཤེས། ཁྱེད་ལ་མཚོན་ན་སྒོམ་
སྒྲུབ་ཀྱི་དོན་དག་རྟོགས་ཡོད་མེད་མི་ཤེས། སློབ་གསོའི་ཁྲོད་སྒོམ་སྒྲུབ་
ནི་ཆ་ཤས་ཅི་ཞིག་ཡིན་པ་དང་། ང་ཚོར་མཚོན་ན། སྒོམ་སྒྲུབ་ཀྱི་གོ་
དོན་ཅི་ཞིག་ཡིན་ནམ། ང་ཚོས་ལག་འཁྱེར་དང་བྱ་བ། དཔལ་འབྱོར་
གྱི་བདེ་འཇགས་ཐོབ་པར་གལ་ཆེན་མང་པོ་ཞིག་ཕུལ་ཡོད་དེ། དེ་ནི་
ཆ་ཚང་བའི་ང་ཚོའི་བསམ་བློའི་འཆར་འགོད་རེད།དེར་དཀོན་མཆོག་
ཡོད་མེད་དངོས་སུ་འདྲི་རྩད་བྱེད་ཅིང་། ཚད་མེད་པའི་གནས་བབ་ཀྱི་
ཉམས་མྱོང་དང་རྟོག་ཞིབ་བྱེད་པའི་སྒོམ་སྒྲུབ་དེ་ནི་དུས་དང་རྣམ་པ
ཀུན་ཏུ་ང་ཚོའི་སློབ་གསོའི་ཆ་ཤས་མིན། ང་ཚོས་སྒོམ་སྒྲུབ་ཀྱི་གོ་དོན་
ཅི་ཞིག་ཡིན་པ་འཚོལ་ཞིབ་བྱེད་དགོས་པ་ལས་ཇི་ལྟར་སྒོམ་སྒྲུབ་བགྱི་
བ་མིན་ནོ། ། དེ་ནི་བསམ་བློ་མ་སྨིན་པའི་ལམ་ནས་སྒོམ་སྒྲུབ་ལ་ལྟ་
སྟངས་ཤིག་རེད། གལ་སྲིད་གང་ཟག་ཅིག་གིས་སྒོམ་སྒྲུབ་ནི་ཅི་ཞིག་
ཡིན་པའི་དཀའ་རྙོག་སེལ་ཐུབ་ན། དེ་ལྟར་ན་དཀའ་རྙོག་སེལ་བྱེད་ཀྱི
ཐོག་མའི་བརྒྱུད་རིམ་ནི་སྒོམ་སྒྲུབ་རེད།
སྒོམ་སྒྲུབ་ནི་ཅི་ཞིག་ཡིན་པ་དང་བསམ་བློ་ཅི་ཞིག་གཏོང་བཞིན་
ཡོད་དམ། གལ་སྲིད་ང་ཚོས་སྒོམ་སྒྲུབ་ནི་ཅི་ཞིག་ཡིན་པར་འཚོལ་
ཞིབ་བྱེད་པའི་ཚེ། ང་ཚོས་བསམ་བློ་ཅི་ཞིག་གཏོང་བཞིན་པར་འཚོལ་
ཞིབ་བྱེད་དགོས། དེ་མིན་བསམ་བློ་གཏོང་བའི་བརྒྱུད་རིམ་མི་ཤེས་
པའི་སྐབས་སུ། སྒོམ་སྒྲུབ་ཁོ་ན་བྱེད་པ་ནི་བདེན་དོན་བྲལ་བའི་རང་
སྣང་གང་དྲན་ཞིག་དང་། འཆར་སྣང་དང་རྟོག་བཟོ་བསྐྲུན་རྒྱུ་དེ་རེད།
དེ་བས།དོན་དངོས་སུ་གོ་རྟོགས་རྙེད་རྒྱུ་དང་། ཡང་ན་གསར་དུ་འཚོལ་
བར་སྒོམ་སྒྲུབ་ནི་ཅི་ཞིག་རེད། ངག་ཐོག་ཁོ་ནའི་འགྲེལ་བརྗོད་ཡོད་
པ་ཙམ་གྱིས་མི་འགྲིག་པར། གལ་ཆེའི་རང་བཞིན་ཅུང་ཙམ་རྟོགས་
དགོས་ཏེ། གང་ཟག་ཅིག་བསམ་བློ་གཏོང་བའི་བརྒྱུད་རིམ་ཧྲིལ་བོར་
འཇུག་པར་བགྱི་དགོས།
བསམ་བློ་གཏོང་བ་ནི་དྲན་པའི་ཡ་ལན་ཞིག་རེད། རྣམ་རྟོག་
ནི་ཐ་སྙད་ཀྱི་བྲན་གཡོག་དང་མཚོན་རྟགས་ཀྱི་བྲན་གཡོག འཆར་
སྒོའི་བྲན་གཡོག་བཅས་སུ་འགྱུར་ཞིང་། སེམས་པ་ནི་ཐ་སྙད་ཅིག་སྟེ།
སེམས་པ་ནི་དཀོན་མཆོག་དང་། དམར་ཤོག་རིང་ལུགས་པ། སློབ་སྤྱི།
སློབ་སྤྱི་གཞོན་པ། སྲིད་བློན། སྲིད་དོན་དཔྱད་ཞིབ་པ། གྲོང་གསེབ་པ་
དང་མ་བྱན་བཞིན་ཐ་སྙད་ཀྱི་བྲན་གཡོག་ཏུ་འགྱུར་ངེས། ཐ་སྙད་འདི་
དག་གི་སྒྲ་གདངས་རྟོགས་པར་བྱས་ཏེ། ཐ་སྙད་འདི་དག་དང་འགྲོགས་
ནས་ཚོར་བ་མྱོང་བར་གྱིས་དང་། ཁྱེད་ཀྱིས་ཚངས་སྤྱོད་པ་ཞེས་ལབ་
དུས། དེར་དེ་མ་ཐག་ཏུ་གུས་ཞབས་ཀྱི་ཡོན་ཏན་ཞིག་མངའ། དེ་བས།
ང་ཚོ་མང་ཤོས་ལ་མཚོན་ན། ཐ་སྙད་ལ་དོན་སྙིང་རྒྱ་ཆེན་པོ་ཡོད། ང་ཚོ་
མང་ཤོས་ལ་མཚོན་ན། སེམས་པ་ནི་ཐ་སྙད་ཅིག་སྟེ། ཆ་རྐྱེན་ལྡན་ཞིང་
ངག་སྨྲ་བ། ཐབས་རྩལ་གྱི་མཚོན་དོན་ཡོད་པའི་སྒྲོམ་གཞིའི་ཁྲོད་ང་
ཚོ་འཚོ་ཞིང་གནས་ལ་བསམ་བློ་གཏོང་བར་བྱེད། སྒྲོམ་གཞི་དེ་འདས་
ཟིན་ལ། དེ་ནི་དུས་ཚོད་ཅིག་ཡིན། གལ་སྲིད་ཁྱེད་ཀྱིས་རང་སེམས་
ནས་དང་ལེན་བྱས་ཏེ། བརྒྱུད་རིམ་ལ་རྟོགས་ཞིབ་བྱེད་ཐུབ་ན། དེ་ལྟར་
ན་དེ་ལ་དོན་སྙིང་མཆིས་སོ། །
ད་ནི་ཐ་སྙད་མེད་པར་རྣམ་རྟོག་ཡོད་དམ། དུས་ཀྱི་ར་བ་ལས་
བརྒལ་བར་བརྟེན་ཐ་སྙད་མེད་པར་བསམ་གཞིགས་ཡོད་དམ། ཐ་
སྙད་ནི་དུས་ཡིན། གལ་སྲིད་སེམས་ཀྱིས་ཐ་སྙད་དང་མཚོན་དོན་དེ་
སེམས་དེ་ཉིད་ལས་ལོགས་སུ་དགར་ཐུབ་ན། དེ་ནས་རྟོག་ཞིབ་དེས་
མཐའ་དོན་འཚོལ་བར་མི་བྱེད་པར་བརྟེན། དེ་ནི་དུས་དང་བྲལ་བ་
ཞིག་ཡིན་ནམ།
ཐོག་མར་ང་ཚོར་གཟུགས་རིས་ཆ་ཚང་ལ་བལྟར་ཆུག་དང་།
སེམས་པར་དེར་བར་མཚམས་མེད་ཅིང་།དེ་ཡི་ཁྲོད་ནས་རྟོག་ཞིབ་བགྱི་
བ་དེར་མངོན་སུམ་གྱི་ཤེས་པའི་ཁྱད་ཆོས་མེད་ལ། བསམ་གཞིགས་
ཀྱི་ཕྱོགས་ནས་ཀྱང་དེར་རྟོག་ཞིབ་མེད། ང་ཚོ་མང་ཤོས་ཀྱིས་ཐ་སྙད་
བརྒྱུད་ནས་རྟོགས་ཀྱིན་ཡོད། དེ་རྟོགས་ཀྱིན་ཡོད་དམ། ངས་མེ་ཏོག་
མཐོང་བའི་སྐབས་སུ། དེ་ནི་རྒྱལ་སྲས་མེ་ཏོག་རེད་ཅེས་ཤོད་ངེས། ངས་
རྒྱལ་སྲས་མེ་ཏོག་མཐོང་ཞིང་། ཐ་སྙད་ཀྱིས་འབོད་པར་བྱེད་པའི་མྱོང་
ཚོར་དང་འཆར་སྒོ་དེ་རྟོགས་ཐུབ་བམ། དེར་བརྟེན། དུས་དང་བར་
སྣང་ཡིན་པའི་སེམས་ཀྱིས་བར་སྣང་དང་དུས་མེད་པའི་གནས་བབ་
དེ་རྟོག་ཞིབ་བྱེད་ཐུབ་བམ། རྒྱུ་མཚན་དེ་ནི་གསར་གཏོད་ཡོད་པའི་
གནས་བབ་དེ་ཁོ་ནའི་ཁྲོད་ཡོད། ཐུན་མོང་མིན་པའི་ཤེས་བྱ་རྟོགས་
པའི་ཐབས་རྩལ་གྱི་སེམས་པས་གསར་གཏོད་དང་ཁ་གསབ་བྱེད་
ཐུབ་མོད། འོན་ཀྱང་། དེ་ཡིས་ནམ་ཡང་གསར་བསྐྲུན་བྱེད་མི་ནུས།
བར་སྣང་དང་སྟོང་ཆ་བྲལ་བའི་སེམས་དེ་ལས་རྟོགས་པར་བགྱི་བ་དེ་
ནི༑ དུས་དང་བར་སྣང་མེད་པའི་གནས་བབ་ཁྲོད་འཚོ་ནུས་བྲལ་བའི་
སེམས་པ་ཞིག་ཡིན་པ་གསལ་བོ་རེད། དེ་ནི་རེ་འདུན་ཅི་ཞིག་ཞུས་
པ་དེའོ། ། དེ་བས། དུས། བར་སྣང་། ཐ་སྙད། སེམས་དེ་ཉིད། གྲུབ་དོན།
ཐབས་ལམ། ཆེད་ལས་པ་བཅས་ཀྱི་ར་བ་ཁོ་ནར་ཚུད་པའི་སེམས་པ་
སྟེ༑ དེ་ལྟ་བུའི་སེམས་པ་ནི་དཀའ་སྡུག་ཆེ་བའི་སེམས་པ་རེད། ཁྱོན་
ཡོངས་ནས་གསར་རྐྱང་གི་བྱ་དངོས་ཀྱིས་འཛམ་གླིང་ལ་གདོང་གཏོད་
པར་བྱེད་ཅིང། ང་ཚོར་རང་གི་དྲིས་ལན་རྙིང་པ་དང། ལམ་ལུགས་དང་
གོམས་སྲོལ་དག་གིས་ཚད་མི་ལོངས་སོ། །
ད་ནི་བསམ་བློ་ཅི་ཞིག་གཏོང་བཞིན་ཡོད་དམ། ང་ཚོའི་མི་ཚེ་
མང་ཤོས་དེ་འབད་བརྩོན་ཁྲོད་ཅི་ཞིག་ཏུ་འགྱུར་བ་དང་། ཅི་ཞིག་ཏུ་
འཚར་ལོངས་འབྱུང་བར་བྱེད་པ། ལེགས་འགྲུབ་ཅི་ཞིག་འབྱུང་བར་
དུས་ཚོད་སྐྱེལ་གྱིན་ཡོད། ང་ཚོ་མང་ཤོས་ཀྱི་མི་ཚེ་དེ་ནི་འབྲེལ་ལམ་
ཡོད་པ་དང་འབྲེལ་ལམ་མེད་པའི་རྒྱུན་མཐུད་པའི་འབད་བརྩོན་གྱི་མུ་
འབྲེལ་ལེའུ་ཞིག་རེད། འབད་བརྩོན་བགྱིས་པའི་དམིགས་འབེན་གྱི
དཀའ་ངལ་ཆ་ཚང་བ་དང་འགལ་ཟླ་ཡིས་ང་ཚོས་བློ་རྩེ་གཅིག་སྒྲིམ་དུ་
འབོད་པའི་ཐུན་མིན་གྱི་བརྒྱུད་རིམ་ངེས་ཅན་ཞིག་འཁྱེར་འོང་། ཅིའི་
ཕྱིར་ང་ཚོས་འབད་བརྩོན་བགྱི་དགོས་སམ། འབད་བརྩོན་བྱེད་པའི་
ཁ་ཕྱོགས་ཅི་ཞིག་ཡིན་ནམ། གལ་སྲིད་ང་ཚོས་འབད་བརྩོན་བགྱིས་
པར་ཕམ་ཁ་བྱུང་ན་ང་ཚོ་རང་སོར་གནས་ཡོད། ང་ཚོ་རང་སོར་གནས་
ཡོད་ན་དེར་གནད་དོན་ཅི་ཞིག་ཡོད་དམ། ང་ཚོའི་ཧ་ལས་པའི་འབད་
བརྩོན་གྱིས་ད་ལྟ་ང་ཚོ་རང་སོར་གནས་པར་མི་བྱེད་དམ། འབད་
བརྩོན་ལ་དེ་ལས་མང་བའི་དོན་སྙིང་ཅི་ཞིག་ཡོད་དམ། གལ་སྲིད་
སེམས་ཀྱིས་འབད་བརྩོན་རྟོགས་ན། དེ་ལྟ་བུའི་དངོས་འགལ་དང་
དམིགས་འབེན། ལེགས་འགྲུབ་ཀྱི་ཐ་སྙད་ཁྲོད་བསམ་བློ་མི་གཏོང་
བའི་ནུས་ཤུགས་ཀྱི་རིགས་མི་འདྲ་བ་ཞིག་ངེས་པར་འབྱུང་བར་འགྱུར་
རམ། དེ་ཉིད་ཧ་ཅང་ནུས་ཤུགས་ཆེ་བའི་བྱ་སྤྱོད་ཅིག་རེད་དམ།
འབད་བརྩོན་གྱི་ཁྲོད་ང་རྒྱལ་གྱི་རྣམ་པའི་འཆར་སྒོ་དང་ལག་
ལེན་ཡོད་ཅིང་། འཆར་སྒོ་དང་ལག་ལེན་ཇི་ལྟར་བསྡུམ་པར་དཀའ་
ངལ་ཡོད། འབད་བརྩོན་ཀུན་གྱིས་འཆར་སྒོ་དང་ལག་ལེན་སྟོན་པར་
བྱེད་ལ། འདི་གཉིས་ལྷན་དུ་འབྱུང་བར་བགྱིའོ། ། ཅིའི་ཕྱིར་དེ་རུ་དེ་
ལྟ་བུའི་ཤོག་ཁག་དགོས་ཤིང་། དེ་ལྟ་བུའི་ཤོག་ཁག་དེ་གཏོར་བཤིག་
ཅིག་མ་རེད་དམ། ཤོག་ཁག་ཡོད་ཚད་འགལ་ཟླ་ཡིན་ཞིང་། རང་ཉིད་
འགལ་ཟླའི་གནས་བབ་དེ་རུ་བློ་རྩེ་གཅིག་སྒྲིམ་ཡོད། འགལ་ཟླ་ཆེན་
པོ་ལས་བློ་རྩེ་གཅིག་སྒྲིམ་ཤུགས་ཆེན་པོ་དང་། དེ་ལས་རླབས་ཆེ་བའི་
གྲུབ་འབྲས་ཀྱི་ལག་ལེན་འབྱུང་ངེས། དེར་བརྟེན། མི་ཚེ་ནི་མཚམས་
མེད་པའི་འཐབ་འཁྲུག་ཅིག་ཡིན་ལ། དེའི་འཁྱུག་ཙམ་རིང་ལ་ང་ཚོ་
སྐྱེས་ཏེ།འཁྱུག་ཙམ་རིང་ལ་ང་ཚོ་འཆི་བ་ཡིན།
ང་ཚོ་རང་ཉིད་དང་སློབ་མ་ཚོར་འཚོ་ཞིང་གནས་བར་སློབ་གསོ་
སྤྲོད་ཐུབ་སྲིད་དམ། ངས་ཤོད་འདོད་པ་ནི་རྣམ་དཔྱོད་ཅན་ལྟ་བུ་ཁོ་
ནར་འཚོ་བར་དགོས་པའི་དོན་མིན། འོན་ཀྱང་། ཆ་ཚང་བའི་མིའི་
རིགས་ཤིག་དང་། ལུས་སེམས་བཟང་པོ་ལྡན་ཞིང་། རང་བྱུང་ཁམས་ལ་
སྤྲོ་སྣང་སྐྱེ་བ།འཇིག་རྟེན་གྱི་མཛེས་སྡུགསྡུག་བསྔལ།བརྩེ་བ།ཡ་ང་བ་
དང་ཆོས་ཀུན་མཐོང་བར་བགྱི་དགོས།
ང་ཚོས་སྒོམ་སྒྲུབ་ནི་ཅི་ཞིག་ཡིན་པའི་སྐོར་ལ་བསམ་བློ་གཏོང་
དུས།ངའི་སེམས་པར་ཐོག་མའི་དོན་དག་ནི་ལུས་པོའི་ལྷིང་འཇགས་དེ་
རེད། ལྷིང་འཇགས་དེ་བཙན་གྱིས་སྐུལ་མི་དགོས། གལ་སྲིད་ཁྱེད་ཀྱིས་
རླུང་བུའི་ཁྲོད་ན་ལྗོན་ཤིང་ཞིག་གཡོ་བཞིན་པར་དོ་སྣང་བྱུང་ཡོད་
མེད་མི་ཤེས། ཉི་མ་ནུབ་པའི་དུས་སུ། དགོང་དྲོར་སྔ་དྲོའི་ལྗོན་ཤིང་དེ་
ཉིད་ཡོད་དམ། དེ་ནི་ལྷིང་འཇགས་རེད། དེ་དང་མཚུངས་པར་གཟུགས་
པོ་དེ་རྒྱུན་ལྡན་དང་། བདེ་ཐང། ལྷན་སྐྱེས་ཀྱི་ངང་ནས་ལྷིང་འཇགས་སུ་
གནས་ཐུབ་བམ། འདི་དག་གིས་འདྲི་རྩད་བྱེད་པའི་སེམས་པ་ཞིག་
གསལ་སྟོན་བྱེད་ཅིང་། དེས་གཏན་ཚིགས་ཤིག་འཚོལ་བཞིན་མེད་ལ།
ཡང་ན་ཀུན་སློང་ནས་འགོ་རྩོམ་གྱིན་མེད། སེམས་པས་མི་ཤེས་པ་དང་།
ཚད་མེད་པའི་ཐད་དུ་འདྲི་རྩད་ཇི་ལྟར་བགྱིའམ། གང་ཟག་ཅིག་གིས་
དཀོན་མཆོག་ལ་འདྲི་རྩད་ཇི་ལྟར་བགྱིའམ། དེ་ཡང་སྒོམ་སྒྲུབ་ཀྱི་ཆ་
ཤས་ཤིག་རེད། འདི་དག་གི་ཁྲོད་བརྟག་དཔྱད་བྱེད་པར་ང་ཚོས་སློབ་
མ་ཚོར་རོགས་རམ་ཇི་ལྟར་བགྱིའམ། འཕྲུལ་ཆས་དང་གློག་གི་ཀླད་
པ་དག་དང་དུ་ལེན་ཞིང་། རྒྱལ་ཁབ་འདི་ལ་ལོ་ངོ་ལྔ་བཅུའི་རྗེས་སུ་རང་
འགུལ་འཕྲུལ་ཆས་འབྱུང་ངེས། ཁྱེད་ལ་ལྷོད་གཡེང་གི་དུས་ཚོད་ཡོད་
ལ༑ ཁྱེད་རང་ཤེས་བྱའི་ཆེད་དུ་དཔེ་ཆར་བློ་ཁ་ཕྱོགས་ཐུབ། ང་ཚོའི་རྣམ་
དཔྱོད་ཀྱིས་ཅི་ཞིག་བདེན་པ་དང་། ཅི་ཞིག་རྫུན་པ་ཡིན་པའི་གོ་རྟོགས་
རྙེད་རྒྱུ་དེ། རྗེས་དཔག་གིས་འཇལ་བར་ནུས་པ་ཡོད་པ་ཁོ་ན་མིན་པར།
དེ་ལས་མངོན་སུམ་གྱིས་འཇལ་བའི་ནུས་པ་དགོས་ཤིང་། དེ་ནི་དབང་
སྒྱུར་དང་། དང་ལེན། ལད་ཟློས་སྐོར་ནན་བཤད་བྱས་ཏེ་གཏོར་བཤིག་
གཏོང་བར་བྱེད་ཅིང། དེའི་ཁྲོད་བདེ་འཇགས་ཡོད། འདི་དག་ཡོད་ཚད་
ལ་མུ་མཐུད་ནས་འཇུག་མོད། འོན་ཀྱང་འདི་དག་ཁྲོད་ཀྱི་ཆ་ཤས་ཅི་
ཞིག་སྒོམ་སྒྲུབ་རེད་དམ། ངས་མྱངས་པའི་སྒོམ་སྒྲུབ་ཀྱི་ཁྱད་ཆོས་དེ་
ཁྱེད་ལ་བཤད་པ་ལྟར་ཡིན་ལ། དེ་ནི་སྒོམ་སྒྲུབ་སྟེ། ངས་ཁྱེད་ལ་འཆད་
ཀྱིན་ཡོད་མོད། འོན་ཀྱང་། འབྲེལ་ལམ་བྱེད་བཞིན་པའི་སེམས་པ་དེ་
སྒོམ་༩༢སྒྲུབ་ཀྱི་གནས་བབ་ན་ཡོད།
འདི་དག་ཚང་མས་ཐུན་མོང་མིན་པའི་སྒོ་ནས་འགྱུར་སླ་བའི་
སེམས་པར་འདྲི་རྩད་བྱེད་ཀྱི། དང་ལེན་བྱེད་མི་བྱེད་དང་། མོས་མཐུན་
བྱེད་པའམ་ཡང་ན།རྗེས་སུ་འབྲང་བར་བགྱི་བའི་སེམས་པར་མིན་ནོ། །
དེར་བརྟེན། སྒོམ་སྒྲུབ་ནི་གསང་རྒྱ་བརྟོལ་བའི་སེམས་པ་ཞིག་སྟེ། དེ་
བརྒྱུད་ནས་མངོན་སུམ་ཚད་མས་མཐོང་བ་ནི་བཀག་འགོག་དང་
གསང་རྒྱ་མེད་པར་བརྟེན། ཧ་ཅང་མཐའ་མེད་པའི་སྟོང་བ་དེ་རྟོགས་
པར་བྱེད། རྟོག་པའི་མཐའ་མེད་པར་མཐོང་བ་དེ་ནི་སེམས་པ་དགོས་
མཁོ་ཆེ་བའི་དུས་ཡིན་ལ། དེ་ནི་ཧ་ལས་པའི་ཁུ་སིམ་པོ་དང་བརྟན་
བརླིང་ལྡན་པ་ཞིག་རེད།
འདི་དག་གིས་རྣམ་དཔྱོད་ལ་འདྲི་རྩད་བྱེད་ཅིང་། དེ་ནི་ལག་རྩལ་
གྱི་ཡོང་འབབ་དང་། དཔེ་ཆར་བློ་སྦྱོང་བྱེད་པ། སློབ་གསོའི་མཇུག་
འབྲས་མིན་ཏེ། ཁ་གསལ་བོའི་སྒོ་ནས་བྱེའུ་ཞིག་ལ་རྟོག་ཞིབ་བགྱི་
བར་ཁྱེད་རང་ངེས་པར་དུ་ཧ་ཅང་ཁུ་སིམ་པོར་གནས་དགོས། དེ་མིན་
ཁྱེད་ཀྱི་ཆ་ཤས་ཆུང་ངུ་ཙམ་གྱི་འགུལ་སྐྱོད་ཀྱིས་བྱེའུ་འཕུར་དུ་འཇུག་
ངེས། དེ་མཐོང་བར་ཁྱེད་ཀྱི་གཟུགས་པོ་ཧྲིལ་བོ་ངེས་པར་དུ་ཁུ་སིམ་
ཞིང་ངལ་གསོ་སྟེར་ནུས་པ། ཚོར་ཤེས་སྐྱེན་པོར་གནས་དགོས། ཁྱེད་
ཀྱིས་ཚོར་སྣང་དེ་ཇི་ལྟར་བསྐྲུན་ནམ། སྒོམ་སྒྲུབ་ཀྱི་ཆ་ཤས་ཤིག་ཡིན་
པའི་བྱ་དངོས་ཤིག་དང་དུ་ལེན་པར་གྱིས་དང་། ཁྱེད་ཀྱིས་འདི་ལྟ་བུ་
སློབ་གྲྭ་ཞིག་ཏུ་ཇི་ལྟར་འབྱུང་དུ་འཇུག་པར་བགྱིའམ། ཐོག་མར་རྟོག་
ཞིབ་བྱེད་པ། བསམ་བློ་གཏོང་བ། ཤིན་ཏུ་དྭངས་ཆ་ལྡན་ལ་བརྟན་ཅིང་
བརླིང་པའི་སེམས་པ་ཞིག་དང་། གཟུགས་པོ་དེ་ཡང་ཤེས་འདུན་ཆེན་
པོ༑ ཚོར་ཤེས་སྐྱེན་པོ། འགན་འཁྲི་ཡོད་པ་ཞིག་དུས་ཀུན་ཏུ་གལ་ཆེན་
པོ་མ་ཡིན་ནམ།
ང་ཚོས་སློབ་མ་ཚོར་རོགས་རམ་གྱིས་ལག་འཁྱེར་དང་ལས་ཀ་
རེག་རྒྱུ་ཁོ་ནར་སེམས་ཁུར་བྱེད་ཅིང་། དེ་ནས་ཁོང་འཇིགས་སུ་རུང་
བའི་སྤྱི་ཚོགས་འདིའི་ནང་དུ་འཐིམ་པར་འཇུག་རྒྱུ་དེ་རེད། གསོན་
པོར་གནས་པར་ཁོང་ལ་རོགས་རམ་བྱེད་དགོས་ཤིང་། སློབ་མ་ཞིག་
ལ་མཚོན་ན། མི་ཚེའི་ཆེད་དུ་ཐུན་མོང་མིན་པའི་མྱོང་ཚོར་འདི་ལྡན་
དགོས་པ་དེ་ནི་དགོས་ངེས་ཅན་ཞིག་ཡིན་ལ། དེ་ནི་ཁོང་གི་མི་ཚེ་དང་
མི་གཞན་ཞིག་གི་མི་ཚེའི་ཆེད་དུ་མིན་པར། མི་ཚེ་དང་གྲོང་གསེབ་
པ༑ ལྗོན་ཤིང་གི་ཆེད་དུའང་ཡིན་ནོ། ། དེ་ནི་སྒོམ་སྒྲུབ་ཀྱི་ཆ་ཤས་ཤིག་
ཡིན་ལ། དེའི་ཐད་ལ་བཟོད་བསྲན་བགྱི་བ་དང་དེར་མོས་པ་བྱེད་པ་
དེས་གུས་ཞབས་ལྡན་པའི་འདུ་ཤེས་ཤིག་དགོས་འདུན་འདོན་པར་བྱེད་
ཅིང་། གུས་ཞབས་འདི་ནི་བློ་སྦྱོང་བགྱི་དགོས་པ་ཞིག་མིན་པར། ཁྱེད་
ཀྱིས་འདིའི་སླད་དུ་ཁོར་ཡུག་ཅིག་ཇི་ལྟར་བསྐྲུན་ནམ། རྒྱུ་མཚན་ནི།
བྱིས་པ་དག་རྩལ་ཡོངས་སུ་རྫོགས་པར་སྐྱེས་མེད། ཁྱེད་ཀྱིས་འདི་ལྟར་
བཤད་སྲིད་དེ། ང་ཚོ་ཚང་མས་བསྒྲུབ་ཐུབ་པ་ནི་ཁོར་ཡུག་ཅིག་བསྐྲུན་
རྒྱུ་དང་། ཁོང་ཚོ་ཧ་ཅང་ལེགས་པའི་མི་ཞིག་ཏུ་འཚར་ལོངས་འབྱུང་
རྒྱུ་ཡིན་མོད། ཁོང་ཚོ་དེ་ལྟར་མི་འོང་། ཁོང་ཚོ་ནི་ཁོང་ཚོ་ཅི་ཞིག་ཡིན་
པ་དེ་རེད། ང་ཚོས་རང་གི་སེམས་འཚབ་དེ་དག་དང་ལྷན་དུ། རང་གི་
འདས་ཟིན་པའི་གྲུབ་འབྲས་དང་ཞེད་སྣང་ལས་སྤྱི་ཚོགས་ཤིག་བསྐྲུན་
ཅིང་། དེ་རུ་ང་ཚོ་འཚོ་ཞིང་གནས་ཡོད། བྱིས་པ་ཚོས་རང་ཉིད་སྙོམ་
སྒྲིག་བྱེད་དགོས་ཤིང་། དེ་ནི་ང་ཚོས་ཆ་རྐྱེན་འདོན་པར་བྱེད་དེ། ཁྱེད་
ཀྱིས་ཇི་ལྟར་ཁོར་ཡུག་བསྐྲུན་ཅིང་དེ་ལས་ཁོང་ཚོས་ཤུགས་རྐྱེན་འདི་
དག་མཐོང་ལ། དེའི་ཁྲོད་ཁོང་ཚོས་སའི་གོ་ལ་འདིའི་མཛེས་སྡུག་དང་
ལུང་ཁུག་འདིའི་མཛེས་སྡུག་ལ་ལྟ་བར་བྱེད་དམ། ཁྱེད་ཀྱིས་བྲོ་འཁྲབ་
པ་དང་།རོལ་དབྱངས།ཚན་རིགགྲངས་རིག་པ་བཅས་ཀྱི་དུས་ཚོད་ལ་
མོས་གུས་བྱེད་པ་ཇི་བཞིན། འདི་དག་ཡོད་ཚད་ལ་ཅིའི་ཕྱིར་དུས་ཚོད་
ཅུང་ཙམ་སྤྲོད་པར་མི་བྱེད་དམ།
དགེ་རྒན། ངས་ལག་ལེན་གྱི་དཀའ་ཁག་མང་པོའི་ཐད་དུ་
བསམ་བློ་གཏོང་བཞིན་ཡོད་ལ། དེ་ནི་རྒྱུན་དུ་ཇི་ལྟར་འོང་མི་སྲིད་པ་
ཞིག་ཡིན་ནམ།
ཀིར་ཤུ་ན་མུར་ཏི། ཅིའི་ཕྱིར་ཁྱེད་ཀྱིས་ང་ལ་དུས་ཚོད་སྤྲད་ནས་
རོལ་དབྱངས་དཀྲོལ་བ་དང་ཞབས་བྲོ་འཁྲབ་ཏུ་འཇུག་པ་ཡིན་ནམ།
ཁྱེད་ཀྱིས་གྲངས་རིག་པར་དུས་ཚོད་སྤྲོད་པ་བཞིན། ཅིའི་ཕྱིར་ད་ལྟའི་
དུས་འདིར་དུས་ཚོད་མི་སྤྲོད་པ་ཡིན་ནམ། ཁྱེད་རང་དེར་འཇུག་འདོད་
ཀྱི་སྤྲོ་བ་མེད་པ་ཡིན་ནམ། གལ་སྲིད་ཁྱེད་ཀྱིས་རྟོགས་ན་ནི་འདི་ལ་
དུས་ཚོད་འབུལ་འདོད་པ་དེ་ཡང་དགོས་ངེས་ཤིག་རེད། གལ་སྲིད་ཁྱེད་
ཀྱིས་གྲངས་རིག་པ་བཞིན་འདི་ཉིད་གལ་ཆེའི་རང་བཞིན་དུ་མཐོང་ན།
ཁྱེད་ཀྱིས་དོན་དག་ཅིག་བསྒྲུབ་འདོད་སྐྱེ་ངེས།
སྒོམ་སྒྲུབ་ཀྱིས་མི་ཚེ་ཧྲིལ་བོར་འདྲི་རྩད་བྱེད་ཅིང་། མཁས་དབང་
དང་དགོན་པ། འཕྲུལ་ཆས་ཀྱི་འཚོ་བ་ཁོ་ན་མིན་པར། ཆ་ཚང་བའི་མི་
ཚེའི་སྐོར་རེད། ཆ་ཚང་བ་འདི་ལ་འབྲེལ་ལམ་དང་གོ་བ་རྙེད་པར། དུས་
དང་བར་སྣང་མེད་པར་དེ་ཇི་བཞིན་མཐོང་བ་ཞིག་ཡོད་ངེས། སེམས་
པ་དེ་ཉིད་ལ་དུས་དང་བར་སྣང་མེད་པའི་གནས་བབ་ཀྱི་འདུ་ཤེས་ཡོད།
དེ་ཡིས་གཟུགས་རིས་འདིའི་ཆ་ཚང་བ་མཐོང་ནུས། ཁྱེད་རང་དེའི་ཉེ་
སར་བཅར་ནས། མི་ཚེའི་ཆ་ཤས་ཉུང་ངུ་ཙམ་མིན་པར། མི་ཚེ་དེ་ཉིད
ཀྱི་སྤྱི་ཡོངས་ཏེ། མི་ཚེ་ཧྲིལ་བོ་མཐོང་བར་སློབ་མ་ཚོར་རོགས་རམ་ཇི་
ལྟར་བགྱིའམ། ངས་མི་ཚེ་འདི་ཡི་ཚབས་ཆེ་བའི་ངོ་བོ་དེ་ཁོང་ལ་གོ་
རྟོགས་བསྐྱེད་དུ་འཇུག་འདོད།

